<?xml version="1.0" encoding="utf-8"?><?oxygen RNGSchema="tei-analysis.rng" type="xml"?> 
<?xml-stylesheet type="text/xsl" href="proofing/chs-gp.xsl"?>
<TEI xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:lang="eng">Propertius: Elegies (Muretus 1558)</title>
                <editor xml:id="rc">Randall Childree</editor>
            </titleStmt>
            <editionStmt>
                <edition>CATULLUS, [et] in eum commentarius M. Antonii Mureti, ab eodem correcti, [et] scholiis illustrati, TIBULLUS, ET PROPERTIUS. Aldus. Venetiis, MDLVIII</edition>
                <respStmt>
                    <name>Furman University</name>
                    <resp>Randall Childree, editor</resp>
                </respStmt>
            </editionStmt>
            <publicationStmt>
                <publisher> Furman University </publisher>
                <authority>
                    <name>Departmento of Classics</name>
                </authority>
            </publicationStmt>
            <sourceDesc>File created electronically.</sourceDesc>
        </fileDesc>
        <profileDesc>
            <langUsage>
                <language ident="eng">English</language>
                <language ident="lat">Latin</language>
            </langUsage>
        </profileDesc>
    </teiHeader>
<text xml:lang="lat">
    <body>
        <div type="book" n="1">
            <div type="poem" n="1">
                <l n="1">CYNTHIA prima suis miserum me cepit ocellis,</l>
                <l n="2">Contactum nullis ante cupidinibus.</l>
                <l n="3">Tum mihi constantis deiecit lumina fastus,</l>
                <l n="4">Et caput impositis pressit Amor pedibus,</l>
                <l n="5">Donec me docuit castas odisse puellas</l>
                <l n="6">Improbus, [et] nullo uiuere consilio.</l>
                <l n="7">Et mihi iam toto furor hic non deficit anno,</l>
                <l n="8">Cum tamen aduersos cogor habere deos.</l>
                <l n="9">Milanion nullos fugiendo, Tulle, labores</l>
                <l n="10">Saeuitiam durae contudit Iasidos.</l>
                <l n="11">Nam modo Partheniis amens errabat in antris,</l>
                <l n="12">Ibat [et] hirsutas ille uidere feras.</l>
                <l n="13">Ille etiam, Hylaei percussus uulnere rami,</l>
                <l n="14">Saucius Arcadiis rupibus ingemuit.</l>
                <l n="15">Ergo uelocem potuit domuisse puellam:</l>
                <l n="16">Tantum in amore preces, [et] bene facta ualent.</l>
                <l n="17">In me tardus amor non ullas cogitat artes,</l>
                <l n="18">Nec meminit notas, ut prius, ire uias.</l>
                <l n="19">At uos, deductae quibus est fallacia Lunae,</l>
                <l n="20">Et labor in magicis sacra piare focis,</l>
                <l n="21">En agedum dominae mentem conuertite nostrae,</l>
                <l n="22">Et facite illa meo palleat ore magis.</l>
                <l n="23">Tunc ego crediderim uobis, [et] sidera, [et] amnes</l>
                <l n="24">Posse Cytaeinis ducere carminibus.</l>
                <l n="25">Et uos, qui sero lapsum reuocatis amici,</l>
                <l n="26">Quaerite non sani pectoris auxilia.</l>
                <l n="27">Fortiter [et] ferrum, saeuos patiemur [et] ignes:</l>
                <l n="28">Sit modo libertas, quae uelit ira, loqui.</l>
                <l n="29">Ferte per extremas gentes, [et] ferte per undas,</l>
                <l n="30">Quà non ulla meum femina norit iter.</l>
                <l n="31">Vos remanete, quibus facili deus annuit aure;</l>
                <l n="32">Sitis [et] in tuto semper amore pares.</l>
                <l n="33">In me nostra Venus noctes exercet amaras,</l>
                <l n="34">Et nullo uacuus tempore defit amor.</l>
                <l n="35">Hoc moneo uitate malum: sua quenque moretur</l>
                <l n="36">Cura, neque assueto mutet amore locum.</l>
                <l n="37">Quòd si quis monitis tardas aduerterit aures,</l>
                <l n="38">Heu referet quanto uerba dolore mea.</l>
            </div>

            <div type="poem" n="2">
                <l n="1">QVID iuuat ornato procedere, uita, capillo,</l>
                <l n="2">Et tenues Coa ueste mouere sinus?</l>
                <l n="3">Aut quid Orontea crines perfundere myrrha?</l>
                <l n="4">Teq[ue] peregrinis uendere muneribus?</l>
                <l n="5">Naturaeq[ue] decus mercato perdere cultu,</l>
                <l n="6">Nec sinere in propriis membra nitere bonis?</l>
                <l n="7">Crede mihi, non ulla tuae medicina figurae est.</l>
                <l n="8">Nudus amor formae non amat artificem.</l>
                <l n="9">Aspice quos summittat humus formosa colores,</l>
                <l n="10">Et ueniant ederae sponte sua melius,</l>
                <l n="11">Surgat [et] in solis formosius arbutus antris,</l>
                <l n="12">Et sciat indociles currere lympha uias.</l>
                <l n="13">Littora natiuis pellucent picta lapillis,</l>
                <l n="14">Et uolucres nulla dulcius arte canunt.</l>
                <l n="15">Non sic Leucippis succendit Castora Phoebe,</l>
                <l n="16">Pollucem cultu non Elaira soror,</l>
                <l n="17">Non Idae, [et] cupido quondam discordia Phoebo</l>
                <l n="18">Eueni patriis filia littoribus.</l>
                <l n="19">Nec Phrygium falso traxit candore maritum</l>
                <l n="20">Auecta externis Hippodamia rotis.</l>
                <l n="21">Sed facies aderat nullis obnoxia gemmis,</l>
                <l n="22">Qualis Apelleis est color in tabulis,</l>
                <l n="23">Non illis studium uulgo conquirere amantes.</l>
                <l n="24">Illis ampla satis forma pudicitia.</l>
                <l n="25">Non ego nunc uereor, ne sim tibi uilior istis.</l>
                <l n="26">Vni si qua placet, culta puella sat est.</l>
                <l n="27">Cum tibi presertim Phoebus sua carmina donet,</l>
                <l n="28">Aoniamq[ue] libens Calliopea lyram,</l>
                <l n="29">Vnica nec desit iucundis gratia uerbis,</l>
                <l n="30">Omnia quaeq[ue] Venus, quaeq[ue] Minerua probat.</l>
                <l n="31">His tu semper eris nostrae gratissima uitae,</l>
                <l n="32">Taedia dum miserae sint tibi luxuriae.</l>
            </div>

            <div type="poem" n="3">
                <l n="1">QVALIS Thesea iacuit cedente carina</l>
                <l n="2">Languida desertis Gnosia littoribus,</l>
                <l n="3">Qualis [et] accubuit primo Cepheia somno</l>
                <l n="4">Libera iam duris cotibus Andromede,</l>
                <l n="5">Nec minus assiduis Edonis fessa choreis</l>
                <l n="6">Qualis in herboso concidit Apidano,</l>
                <l n="7">Talis uisa mihi mollem spirare quietem</l>
                <l n="8">Cynthia, non certis nixa caput manibus,</l>
                <l n="9">Ebria cum multo traherem uestigia baccho,</l>
                <l n="10">Et quaterent sera nocte facem pueri.</l>
                <l n="11">Hanc ego, nondum etiam sensus deperditus omnes,</l>
                <l n="12">Molliter impresso conor adire toro.</l>
                <l n="13">Et quamuis duplici correptum ardore iuberent</l>
                <l n="14">Hac Amor, hac Liber, durus uterque deus,</l>
                <l n="15">Subiecto leuiter positam tentare lacerto,</l>
                <l n="16">Osculaq[ue] admota sumere, [et] arma manu:</l>
                <l n="17">Non tamen ausus eram dominae turbare quietem,</l>
                <l n="18">Expertae metuens iurgia saeuitiae;</l>
                <l n="19">Sed sic intentis haerebam fixus ocellis,</l>
                <l n="20">Argus ut ignotis cornibus Inachidos.</l>
                <l n="21">Et modo soluebam nostra de fronte corollas,</l>
                <l n="22">Ponebamq[ue] tuis Cynthia temporibus;</l>
                <l n="23">Et modo gaudebam lapsos formare capillos;</l>
                <l n="24">Nunc furtiua cauis poma dabam manibus;</l>
                <l n="25">Omniaq[ue] ingrato largibar munera somno,</l>
                <l n="26">Munera de prono saepe uoluta sinu.</l>
                <l n="27">Et, quoties raro duxti suspiria motu,</l>
                <l n="28">Obstupui uano credulus auspicio,</l>
                <l n="29">Ne qua tibi insolitos portarent uisa timores,</l>
                <l n="30">Neue quis inuitam cogeret esse suam:</l>
                <l n="31">Donec diuersas percurrens Luna fenestras,</l>
                <l n="32">Luna moraturis sedula luminibus,</l>
                <l n="33">Compositos leuibus radiis patefecit ocellos.</l>
                <l n="34">Sic ait in molli fixa toro cubitum.</l>
                <l n="35">Tandem te nostro referens iniuria lecto,</l>
                <l n="36">Alterius clausis expulit è foribus.</l>
                <l n="37">Nanque ubi longa meae consumpsti tempora noctis?</l>
                <l n="38">Languidus exactis hei mihi sideribus.</l>
                <l n="39">O utinam tales perducas improbe noctes,</l>
                <l n="40">Me miseram quales semper habere iubes.</l>
                <l n="41">Nam modo purpureo fallebam stamine somnum,</l>
                <l n="42">Rursus [et] Orpheae carmine fessa lyrae:</l>
                <l n="43">Inter dum grauiter mecum deserta querebar</l>
                <l n="44">Externo longas saepe in amore moras,</l>
                <l n="45">Dum me iucundis lapsam sopor impulit alis.</l>
                <l n="46">Illa fuit lacrymis ultima cura meis.</l>
            </div>

            <div type="poem" n="4">
                <l n="1">QVID mihi tam multas laudando Basse puellas</l>
                <l n="2">Mutatum domina cogis abire mea?</l>
                <l n="3">Quid me non pateris, uitae quodcunque sequetur,</l>
                <l n="4">Hoc magis assueto ducere seruitio?</l>
                <l n="5">Tu licet Antiopae formam Nycteidos, [et] tu</l>
                <l n="6">Spartanam referas laudibus Hermionen,</l>
                <l n="7">Et quascunque tulit formosi temporis aetas,</l>
                <l n="8">Cynthia non illas nomen habere sinat.</l>
                <l n="9">Nedum, si leuibus fuerit collata figuris,</l>
                <l n="10">Inferior duro iudice turpis eat.</l>
                <l n="11">Haec sed forma mei pars est extrema furoris:</l>
                <l n="12">Sunt maiora, quibus Basse perire iuuat:</l>
                <l n="13">Ingenuus color, [et] multis decus artibus, [et] quae</l>
                <l n="14">Gaudia sub tacita dicere ueste libet.</l>
                <l n="15">Quo magis [et] nostros contendis soluere amores,</l>
                <l n="16">Hoc magis accepta fallit uterque fide.</l>
                <l n="17">Non impune feres. sciet haec insana puella,</l>
                <l n="18">Et tibi non tacitis uocibus hostis erit.</l>
                <l n="19">Nec tibi me posthac committet Cynthia, nec te</l>
                <l n="20">Quaeret. erit tanti criminis illa memor:</l>
                <l n="21">Et te circum omnes alias irata puellas</l>
                <l n="22">Deferet. heu nullo limine carus eris.</l>
                <l n="23">Nullas illa suis contemnet fletibus aras,</l>
                <l n="24">Et quicunque sacer, qualis ubique, lapis.</l>
                <l n="25">Non ullo grauius tentatur Cynthia damno,</l>
                <l n="26">Quàm sibi cum rapto cessat amore deus,</l>
                <l n="27">Praecipue nostri. maneat sic semper, adoro;</l>
                <l n="28">Nec quicquam ex illa, quod querar, inueniam.</l>
            </div>

            <div type="poem" n="5">
                <l n="1">INVIDE, tu tandem uoces compesce molestas,</l>
                <l n="2">Et sine nos cursu, quo sumus, ire pares.</l>
                <l n="3">Quid tibi uis insane meos sentire furores?</l>
                <l n="4">Infelix properas ultima nosse mala,</l>
                <l n="5">Et miser ignotos uestigia ferre per ignes,</l>
                <l n="6">Et bibere è tota toxica Thessalia.</l>
                <l n="7">Non est illa uagis similis collata puellis.</l>
                <l n="8">Molliter irasci non solet illa tibi.</l>
                <l n="9">Quòd si forte tuis non est contraria uotis,</l>
                <l n="10">At tibi curarum millia quanta dabit.</l>
                <l n="11">Non tibi iam somnos, non illa relinquet ocellos.</l>
                <l n="12">Illa feros animis alligat una uiros.</l>
                <l n="13">Ah mea contemptus quoties ad limina curres,</l>
                <l n="14">Cum tibi singultu fortia uerba cadent,</l>
                <l n="15">Et tremulis moestus orietur fletibus horror,</l>
                <l n="16">Et timor informem ducet in ore notam:</l>
                <l n="17">Et quaecunque uoles fugient tibi uerba querenti;</l>
                <l n="18">Nec poteris, qui sis, aut ubi, nosse miser.</l>
                <l n="19">Tum graue seruitium nostrae cogere puellae</l>
                <l n="20">Discere, [et] exclusum quid sit abire domum.</l>
                <l n="21">Nec iam pallorem toties mirabere nostrum,</l>
                <l n="22">Aut cur sim toto corpore nullus ego.</l>
                <l n="23">Nec tibi nobilitas poterit succurrere amanti.</l>
                <l n="24">Nescit amor priscis cedere imaginibus.</l>
                <l n="25">Quòd si parua tuae dederis uestigia culpae,</l>
                <l n="26">Quàm cito de tanto nomine rumor eris.</l>
                <l n="27">Non ego tum potero solatia ferre roganti,</l>
                <l n="28">Cum mihi nulla mei sit medicina mali:</l>
                <l n="29">Sed pariter miseri socio cogemur amore</l>
                <l n="30">Alter in alterius mutua flere sinu.</l>
                <l n="31">Quare, quid possit mea Cynthia, desine, Galle</l>
                <l n="32">Quaerere. non impune illa rogata uenit.</l>
            </div>

            <div type="poem" n="6">
                <l n="1">NON ego nunc Adriae uereor mare noscere tecum</l>
                <l n="2">Tulle, neque Aegaeo ducere uela salo,</l>
                <l n="3">Cum quo Rhypaeos possim conscendere montes,</l>
                <l n="4">Vlteriusq[ue] domos uadere Memnonias.</l>
                <l n="5">Sed me complexae remorantur uerba puellae,</l>
                <l n="6">Mutatoq[ue] graues saepe colore preces.</l>
                <l n="7">Illa mihi totis argutat noctibus ignes,</l>
                <l n="8">Et queritur nullos esse relicta deos.</l>
                <l n="9">Illa meam mihi iam se denegat: illa minatur,</l>
                <l n="10">Quae solet irato tristis amica uiro.</l>
                <l n="11">His ego non horam possum durare querelis.</l>
                <l n="12">Ah pereat, si quis lentus amare potest.</l>
                <l n="13">An mihi sit tanti doctas cognoscere Athenas,</l>
                <l n="14">Atque Asiae ueteres cernere diuitias:</l>
                <l n="15">Vt mihi deducta faciat conuiuia puppi</l>
                <l n="16">Cynthia, [et] insanis ora notet manibus?</l>
                <l n="17">Osculaq[ue] opposito dicat sibi debita uento,</l>
                <l n="18">Et nihil infido durius esse uiro?</l>
                <l n="19">Tu patrui meritas conare anteire secures,</l>
                <l n="20">Et uetera oblitis iura refer sociis.</l>
                <l n="21">Nam tua non aetas unquam seruiuit amori,</l>
                <l n="22">Semper at armatae cura fuit patriae:</l>
                <l n="23">Et tibi non nunquam nostro puer iste labores</l>
                <l n="24">Afferat, [et] lacrymis omnia nota meis.</l>
                <l n="25">Me sine, quem semper uoluit fortuna iacere,</l>
                <l n="26">Hanc animam extremae reddere nequitiae.</l>
                <l n="27">Multi longinquo periere inamore libenter,</l>
                <l n="28">In quorum numero me quoque terra tegat.</l>
                <l n="29">Non ego sum laudi, non natus idoneus armis.</l>
                <l n="30">Hanc me militiam fata subire uolunt.</l>
                <l n="31">At tu seu molli quà tendit Ionia, seu quà</l>
                <l n="32">Lydia Pactoli tingit arata liquor,</l>
                <l n="33">Seu pedibus terras, seu pontum carpere remis</l>
                <l n="34">Ibis, [et] accepti pars eris imperii,</l>
                <l n="35">Tum tibi si qua mei ueniet non immemor hora,</l>
                <l n="36">Viuere me duro sidere certus eris.</l>
            </div>

            <div type="poem" n="7">
                <l n="1">CVM tibi Cadmeae dicuntur Pontice Thebae,</l>
                <l n="2">Armaq[ue] fraternae tristia militiae,</l>
                <l n="3">Atque, ita sim felix, primo contendis Homero,</l>
                <l n="4">Sint modo fata tuis mollia carminibus,</l>
                <l n="5">Nos, ut consuemus, nostros agitamus amores,</l>
                <l n="6">Atque aliquid duram quaerimus in dominam;</l>
                <l n="7">Nec tantum ingenio, quantum seruire dolori</l>
                <l n="8">Cogor, [et] aetatis tempora dura queri.</l>
                <l n="9">Hic mihi conteritur uitae modus, haec mea fama est,</l>
                <l n="10">Hinc cupio nomen carminis ire mei.</l>
                <l n="11">Me laudent doctae solum placuisse puellae,</l>
                <l n="12">Pontice, [et] iniustas saepe tulisse minas.</l>
                <l n="13">Me legat assidue post haec neglectus amator,</l>
                <l n="14">Et prosint illi cognita nostra mala.</l>
                <l n="15">Te quoque si certo puer hic concusserit arcu,</l>
                <l n="16">Quod nolim nostros me euiolasse deos:</l>
                <l n="17">Longe castra tibi, longe miser agmina septem</l>
                <l n="18">Flebis, in aeterno surda iacere situ:</l>
                <l n="19">Et frustra cupies mollem componere uersum,</l>
                <l n="20">Nec tibi subiiciet carmina saeuus Amor.</l>
                <l n="21">Tunc me non humilem mirabere saepe poetam:</l>
                <l n="22">Tunc ego Romanis praeferar ingeniis:</l>
                <l n="23">Nec poterunt iuuenes nostro reticere sepulcro,</l>
                <l n="24">Ardoris nostri magne poeta iaces.</l>
                <l n="25">Tu caue nostra tuo contemnas carmina fastu.</l>
                <l n="26">Saepe uenit magno foenore tardus amor.</l>
            </div>

            <div type="poem" n="8a">
                <l n="1">TV ne igitur demens? nec te mea cura moratur?</l>
                <l n="2">An tibi sum gelida uilior Illyria?</l>
                <l n="3">Et tibi iam tanti, quicunque est iste, uidetur,</l>
                <l n="4">Vt sine me uento quolibet ire uelis?</l>
                <l n="5">Tu ne audire potes uesani murmura ponti?</l>
                <l n="6">Fortis [et] in dura naue iacere potes?</l>
                <l n="7">Tu pedibus teneris positas sulcare pruinas?</l>
                <l n="8">Tu potes insolitas Cynthia ferre niues?</l>
                <l n="9">O utinam hibernae duplicentur tempora brumae,</l>
                <l n="10">Et sit iners tardis nauita Vergiliis,</l>
                <l n="11">Ne tibi Tyrrhena soluatur funis arena,</l>
                <l n="12">Ne ue inimica meas eleuet aura preces:</l>
                <l n="13">Atque ego non uideam tales subsidere uentos,</l>
                <l n="14">Cum tibi prouectas auferet unda rates,</l>
                <l n="15">Et me defixum uacua patiaris arena</l>
                <l n="16">Crudelem infesta saepe uocare manu.</l>
                <l n="17">Sed, quocunque modo de me periura mereris,</l>
                <l n="18">Sit Galathea tuae non aliena uiae;</l>
                <l n="19">Vt te felici uectam per caerula remo</l>
                <l n="20">Accipiat placidis Oricos aequoribus.</l>
                <l n="21">Nam me non ullae poterunt corrumpere tedae,</l>
                <l n="22">Quin ego uita tuo limine uera querar.</l>
                <l n="23">Nec me deficiet nautas rogitare citatos,</l>
                <l n="24">Dicite, quo portu clausa puella mea est:</l>
                <l n="25">Et dicam, Autaricis licet haec considat in oris,</l>
                <l n="26">Et licet Hyleis, illa futura mea est.</l>
                <l n="27">Hic erit, hic iurata manet. rumpantur iniqui.</l>
                <l n="28">Vicimus: assiduas non tulit illa preces.</l>
                <l n="29">Falsa licet cupidus deponat gaudia liuor:</l>
                <l n="30">Destitit ire nouas Cynthia nostra uias.</l>
                <l n="31">Illi carus ego, [et] per me carissima Roma</l>
                <l n="32">Dicitur, [et] sine me dulcia regna negat.</l>
                <l n="33">Illa uel angusto mecum requiescere lecto,</l>
                <l n="34">Et quocunque modo maluit esse mea,</l>
                <l n="35">Quàm sibi dotatae regnum uetus Hippodamiae,</l>
                <l n="36">Et quas Elis opes ante pararat equis.</l>
                <l n="37">Quamuis magna daret, quamuis maiora daturus,</l>
                <l n="38">Non tamen illa meos fugit auara sinus.</l>
                <l n="39">Hanc ego non auro, non Indis flectere conchis,</l>
                <l n="40">Sed potui blandi carminis obsequio.</l>
                <l n="41">Sunt igitur Musae, neque amanti tardus Apollo,</l>
                <l n="42">Queis ego fretus amo, Cynthia rara mea est.</l>
                <l n="43">Nunc mihi summa licet contingere sidera plantis;</l>
                <l n="44">Siue dies, seu nox uenerit, illa mea est:</l>
                <l n="45">Nec mihi riualis certos subducet amores.</l>
                <l n="46">Ista meam norit gloria canitiem.</l>
            </div>

            <div type="poem" n="9">
                <l n="1">DICEBAM tibi uenturos irrisor amores,</l>
                <l n="2">Nec tibi perpetuo libera uerba fore.</l>
                <l n="3">Ecce iaces, supplexq[ue] uenis ad iura puellae,</l>
                <l n="4">Et tibi nunc quaeuis imperat empta modo.</l>
                <l n="5">Non me Chaoniae uincant in amore columbae</l>
                <l n="6">Dicere, quos iuuenes quaeque puella domet.</l>
                <l n="7">Me dolor, [et] lacrymae merito fecere peritum,</l>
                <l n="8">Atque utinam posito dicar amore rudis.</l>
                <l n="9">Quid tibi nunc misero prodest graue dicere carmen?</l>
                <l n="10">Aut Amphioniae moenia flere lyrae?</l>
                <l n="11">Plus in amore ualet Mimnermi uersus Homero.</l>
                <l n="12">Carmina mansuetus lenia quaerit Amor.</l>
                <l n="13">I quaeso, [et] tristes istos depone libellos,</l>
                <l n="14">Et cane quod quaeuis nosse puella uelit.</l>
                <l n="15">Quid si non esset facilis tibi copia? nunc tu</l>
                <l n="16">Insanus medio flumine quaeris aquam.</l>
                <l n="17">Nec dum etiam palles, uero nec tangeris igni.</l>
                <l n="18">Haec est uenturi prima fauilla mali.</l>
                <l n="19">Tunc magis Armenias cupies accedere tigres,</l>
                <l n="20">Et magis infernae uincula nosse rotae,</l>
                <l n="21">Quàm pueri toties arcum sentire medullis,</l>
                <l n="22">Et nihil iratae posse negare tuae.</l>
                <l n="23">Nullus amor cuiquam faciles ita praebuit alas,</l>
                <l n="24">Vt non alterna presserit ille manu.</l>
                <l n="25">Nec te decipiat, quòd sit satis illa parata.</l>
                <l n="26">Acrius illa subit Pontice, si qua tua est.</l>
                <l n="27">Quippe ubi non liceat uacuos seducere ocellos,</l>
                <l n="28">Nec uigilare alio nomine cedat Amor.</l>
                <l n="29">Qui non ante patet, donec manus attigit ossa.</l>
                <l n="30">Quisquis es, assiduas effuge blanditias.</l>
                <l n="31">Illis [et] silices, [et] possunt cedere quercus,</l>
                <l n="32">Nedum tu possis spiritus iste leuis.</l>
                <l n="33">Quare, si pudor est, quamprimum errata fatere.</l>
                <l n="34">Dicere quo pereas, saepe in amore iuuat.</l>
            </div>

            <div type="poem" n="10">
                <l n="1">O IVCNVDA quies, primo cum testis amori</l>
                <l n="2">Affueram uestris conscius in lacrymis.</l>
                <l n="3">O noctem meminisse mihi iucunda uoluptas,</l>
                <l n="4">O quoties uotis illa uocanda meis,</l>
                <l n="5">Cum te complexa morientem Galle puella,</l>
                <l n="6">Vidimus, in longam ducere uerba moram.</l>
                <l n="7">Quamuis labentes premeret mihi somnus ocellos,</l>
                <l n="8">Et mediis caelo luna ruberet equis,</l>
                <l n="9">Non tamen à uestro potui secedere lusu.</l>
                <l n="10">Tantus in alternis uocibus ardor erat.</l>
                <l n="11">Sed quoniam non es ueritus concredere nobis:</l>
                <l n="12">Accipe commissae munera laetitiae.</l>
                <l n="13">Non solum uestros didici reticere dolores.</l>
                <l n="14">Est quiddam in nobis maius amice fide.</l>
                <l n="15">Possum ego diuisos iterum coniungere amantes,</l>
                <l n="16">Et dominae tardas possum aperire fores,</l>
                <l n="17">Et possum alterius curas sanare recentes,</l>
                <l n="18">Nec leuis in uerbis est medicina meis.</l>
                <l n="19">Cynthia me docuit semper, quaecunque petenda,</l>
                <l n="20">Quaeq[ue] cauenda forent. non nihil egit amor.</l>
                <l n="21">Tu caue ne tristi cupias pugnare puellae,</l>
                <l n="22">Neue superba loqui, neue tacere diu,</l>
                <l n="23">Neu siquid petiit, ingrata fronte negaris,</l>
                <l n="24">Neu tibi pro uano uerba benigna cadant.</l>
                <l n="25">Irritata uenit, quando contemnitur illa,</l>
                <l n="26">Nec meminit iustas ponere laesa minas.</l>
                <l n="27">At quo sis humilis magis, [et] subiectus amori,</l>
                <l n="28">Hoc magis effecto saepe fruare bono.</l>
                <l n="29">Is poterit felix una remanere puella,</l>
                <l n="30">Qui nunquam uacuo pectore liber erit.</l>
            </div>

            <div type="poem" n="11">
                <l n="1">ECQVID te mediis cessantem Cynthia Baiis,</l>
                <l n="2">Quà iacet hercules semita littoribus,</l>
                <l n="3">Et modo Thesproti mirantem subdita regno</l>
                <l n="4">Proxima Misenis aequora nobilibus,</l>
                <l n="5">Nostri cura subit memores abducere noctes?</l>
                <l n="6">Ecquis in extremo restat amore locus?</l>
                <l n="7">An te nescio quis simulatis ignibus hostis</l>
                <l n="8">Sustulit è nostris Cynthia carminibus?</l>
                <l n="9">Atque utinam mage te remis confisa minutis</l>
                <l n="10">Paruula Lucrina cymba moretur aqua:</l>
                <l n="11">Aut teneat clausam tenui natitantis in unda</l>
                <l n="12">Alternae facilis cedere lympha manu,</l>
                <l n="13">Quàm uacet alterius blandos audire susurros</l>
                <l n="14">Molliter in tacito littore compositam.</l>
                <l n="15">Vt solet amoto labi custode puella</l>
                <l n="16">Perfida communes nec meminisse deos.</l>                
                <l n="17">Non quia perspecta non es mihi cognita fama,</l>
                <l n="18">Sed quòd in hac omnis parte timetur amor.</l>
                <l n="19">Ignosces igitur, si quid tibi triste libelli</l>
                <l n="20">Attulerint nostri: culpa timoris erit.</l>
                <l n="21">An mihi non maior carae custodia matris,</l>
                <l n="22">Aut sine te uitae cura sit ulla meae?</l>
                <l n="23">Tu mihi sola domus, tu Cynthia sola parentes,</l>
                <l n="24">Omnia tu nostrae tempora laetitiae.</l>
                <l n="25">Seu tristis ueniam, seu contra laetus amicis:</l>
                <l n="26">Quidquid ero, dicam, Cynthia caussa fuit.</l>
                <l n="27">Tu modo quamprimum corruptas desere Baias.</l>
                <l n="28">Multis ista dabunt litora dissidium,</l>
                <l n="29">Littora quae fuerant castis inimica puellis.</l>
                <l n="30">Ah pereant Baiae crimen amoris aquae.</l>
            </div>

            <div type="poem" n="12">
                <l n="1">QVID mihi desidiae non cessas fingere crimen,</l>
                <l n="2">Quòd faciat nobis conscia Roma moram?</l>
                <l n="3">Tam multa illa meo diuisa est millia lecto,</l>
                <l n="4">Quanta Hypanis Veneto dissidet Eridano.</l>
                <l n="5">Nec mihi consuetos amplexu nutrit amores</l>
                <l n="6">Cynthia, nec nostra dulcis in aure sonat,</l>
                <l n="7">Olim gratus eram. non illo tempore cuiquam</l>
                <l n="8">Contigit, ut simili posset amare fide.</l>
                <l n="9">Inuidiae fuimus. num me deus obruit? an quae</l>
                <l n="10">Lecta Prometheis diuidit herba iugis?</l>
                <l n="11">Non sum ego, qui fueram. mutat uia longa puellas.</l>
                <l n="12">Quantus in exiguo tempore fugit amor.</l>
                <l n="13">Nunc primum longas solus cognoscere noctes</l>
                <l n="14">Cogor, [et] ipse meis auribus esse grauis.</l>
                <l n="15">Felix qui potuit praesenti flere puellae.</l>
                <l n="16">Non nihil aspersis gaudet amor lacrymis.</l>
                <l n="17">Aut si despectus potuit mutare calores,</l>
                <l n="18">Sunt quoque translato gaudia seruitio.</l>
                <l n="19">Mi neque amare alia[m], neque ab hac discedere fas est.</l>
                <l n="20">Cynthia prima fuit, Cynthia finis erit.</l>
            </div>

            <div type="poem" n="13">
                <l n="1">TV, quod saepe soles, nostro laetabere casu</l>
                <l n="2">Galle, quòd abrepto solus amore uacem.</l>
                <l n="3">At non ipse tuas imitabor perfide uoces.</l>
                <l n="4">Fallere te nunquam Galle puella uelit.</l>
                <l n="5">Dum tibi deceptis augetur fama puellis,</l>
                <l n="6">Certus [et] in nullo quaeris amore moram,</l>
                <l n="7">Perditus in quadam tardis pallescere curis</l>
                <l n="8">Incipis, [et] primo lapsus abire gradu.</l>
                <l n="9">Haec erit illarum contempti poena doloris:</l>
                <l n="10">Multarum miseras exiget una uices:</l>
                <l n="11">Haec tibi uulgares istos compescet amores:</l>
                <l n="12">Nec noua quaerendo semper amicus eris.</l>
                <l n="13">Haec ego non rumore malo, non augure doctus,</l>
                <l n="14">Vidi ego. me quaeso teste negare potes?</l>
                <l n="15">Vidi ego te toto uinctum languescere collo,</l>
                <l n="16">Et flere iniectis Galle diu manibus,</l>
                <l n="17">Et cupere optatis animam deponere uerbis,</l>
                <l n="18">Et quae deinde meus caelat, amice, pudor.</l>
                <l n="19">Non ego complexus potui diducere uestros.</l>
                <l n="20">Tantus erat demens inter utrosque furor.</l>
                <l n="21">Non sic Aemonio Salmonida mixtus Enipeo</l>
                <l n="22">Taenarius facili pressit amore deus.</l>
                <l n="23">Nec sic caelestem flagrans amor Herculis Heben</l>
                <l n="24">Sensit ab Oetaeis gaudia prima iugis.</l>
                <l n="25">Vna dies omnes potuit praecurrere amantes,</l>
                <l n="26">Nam tibi non tepidas subdidit illa faces.</l>
                <l n="27">Nec tibi praeteritos passa est succedere fastus,</l>
                <l n="28">Nec sinet abduci. te tuus ardor aget.</l>
                <l n="29">Nec mirum cum sit Ioue digna, [et] proxima Ledae,</l>
                <l n="30">Et Ledae partu, gratior una tribus.</l>
                <l n="31">Illa sit Inachiis [et] blandior heroinis,</l>
                <l n="32">Illa suis uerbis cogat amare Iouem.</l>
                <l n="33">Tu uero quoniam semel es periturus amore,</l>
                <l n="34">Vrere, non alio limine dignus eras.</l>
                <l n="35">Quae tibi sit felix: quoniam nouus incidit error,</l>
                <l n="36">Et quodcunque uoles, una sit ista tibi.</l>
            </div>

            <div type="poem" n="14">
                <l n="1">TV licet abiectus Tiberina molliter unda</l>
                <l n="2">Lesbia Mentoreo uina bibas opere,</l>
                <l n="3">Et modo tam celeres mireris currere lintres,</l>
                <l n="4">Et modo tam tardas funibus ire rates,</l>
                <l n="5">Et nemus omne satas intendat uertice siluas,</l>
                <l n="6">Vrgetur quantis Caucasus arboribus,</l>
                <l n="7">Non tamen ista meo ualeant contendere amori.</l>
                <l n="8">Nescit amor magnis cedere diuitiis.</l>
                <l n="9">Nam siue optatam mecum trahit illa quietem,</l>
                <l n="10">Seu facili totum ducit amore diem:</l>
                <l n="11">Tum mihi Pactoli ueniunt sub tecta liquores,</l>
                <l n="12">Et legitur rubris gemma sub aequoribus:</l>
                <l n="13">Tum mihi cessuros spondent mea gaudia reges:</l>
                <l n="14">Quae maneant, dum me fata perire uolent.</l>
                <l n="15">Nam quis diuitiis aduerso gaudet amore?</l>
                <l n="16">Nulla mihi tristi praemia sunt Venere.</l>
                <l n="17">Illa potest magnas heroum infringere uires,</l>
                <l n="18">Illa etiam duris mentibus esse dolor:</l>
                <l n="19">Illa neque Arabium metuit transcendere limen,</l>
                <l n="20">Nec timet ostrino Tulle subire toro,</l>
                <l n="21">Et miserum toto iuuenem uersare cubili.</l>
                <l n="22">Quid releuant uariis serica textilibus?</l>
                <l n="23">Quae mihi dum placata aderit, non nulla uerebor</l>
                <l n="24">Regna, nec Alcinoi munera despicere.</l>
            </div>

            <div type="poem" n="15">
                <l n="1">SAEPE ego multa tuae leuitatis damna timebam,</l>
                <l n="2">Hac tamen excepta Cynthia perfidia.</l>
                <l n="3">Aspice me quanto rapiat fortuna periclo,</l>
                <l n="4">Tu tamen in nostro lenta timore uenis,</l>
                <l n="5">Et potes externos manibus componere crines,</l>
                <l n="6">Et longa faciem quaerere desidia.</l>
                <l n="7">Nec minus Eois pectus uariare lapillis,</l>
                <l n="8">Vt formosa nouo quae parat ire uiro.</l>
                <l n="9">At non sic Ithaci digressu mota Calypso</l>
                <l n="10">Desertis olim fleuerat aequoribus.</l>
                <l n="11">Multos illa dies incomptis maesta capillis</l>
                <l n="12">Sederat iniusto multa locuta salo:</l>
                <l n="13">Et quamuis nunquam posthac uisura, dolebat</l>
                <l n="14">Illa tamen longae conscia laetitiae.</l>
                <l n="15">Alphesiboea suos ulta ast coniuge fratres,</l>
                <l n="16">Sanguinis [et] cari uincula rupit amor.</l>
                <l n="17">Nec sic Aesoniden rapientibus anxia uentis</l>
                <l n="18">Hypsipyle uacuo constitit in thalamo.</l>
                <l n="19">Hypsipyle nullos post illos sensit amores,</l>
                <l n="20">Vt semel Aemonio tabuit hospitio.</l>
                <l n="21">Coniugis Euadne miseros elata per ignes,</l>
                <l n="22">Occidit Argiuae fama pudicitiae.</l>
                <l n="23">Quarum nulla tuos potuit conuertere mores,</l>
                <l n="24">Tu quoque uti fieres nobilis historia.</l>
                <l n="25">Desine iam reuocare tuis periuria uerbis</l>
                <l n="26">Cynthia, [et] oblitos parce mouere deos.</l>
                <l n="27">Audax ah nimium nostro dolitura periclo,</l>
                <l n="28">Si quid forte tibi durius inciderit.</l>
                <l n="29">Muta prius uasto labentur flumina ponto,</l>
                <l n="30">Annus [et] inuersas duxerit ante uices,</l>
                <l n="31">Quàm tua sub nostro mutetur pectore cura,</l>
                <l n="32">Sis quodcunque uoles, non aliena tamen,</l>
                <l n="33">Quam ue mihi uiles isti uideantur ocelli,</l>
                <l n="34">Per quos saepe mihi credita perfidia est.</l>
                <l n="35">Hos tu iurabas, siquid mentita fuisses,</l>
                <l n="36">Vt tibi suppositis exciderent manibus.</l>
                <l n="37">Et contra magnum potes hos attollere solem?</l>
                <l n="38">Nec tremis admissae conscia nequitiae?</l>
                <l n="39">Quis te cogebat multos pallere colores,</l>
                <l n="40">Et fletum inuitis ducere luminibus?</l>
                <l n="41">Queis ego nunc pereo, similes moniturus amantes.</l>
                <l n="42">O nullis tutum credere blanditiis.</l>
            </div>

            <div type="poem" n="16">
                <l n="1">QVAE fueram magnis olim patefacta triu[m]phis</l>
                <l n="2">Ianua Tarpeiae nota pudicitiae,</l>
                <l n="3">Cuius inaurati celebrarunt limina currus,</l>
                <l n="4">Captorum lacrymis humida supplicibus;</l>
                <l n="5">Nunc ego nocturnis potorum saucia rixis,</l>
                <l n="6">Pulsata indignis saepe queror manibus.</l>
                <l n="7">Et mihi non desunt turpes pendere corollae,</l>
                <l n="8">Semper [et] exclusis signa iacere faces:</l>
                <l n="9">Nec possum infamis dominae defendere noctes</l>
                <l n="10">Nobilis obscoenis tradita carminibus.</l>
                <l n="11">Nec tamen illa suae reuocatur parcere famae</l>
                <l n="12">Turpior, [et] secli uiuere luxuria.</l>
                <l n="13">Has inter grauibus cogor deflere querelis</l>
                <l n="14">Supplicis à longis tristior excubiis.</l>
                <l n="15">Ille meos nunquam patitur requiescere postes</l>
                <l n="16">Arguta referens carmina blanditia.</l>
                <l n="17">Ianua uel domina penitus crudelior ipsa,</l>
                <l n="18">Quid mihi tam duris clausa taces foribus?</l>
                <l n="19">Cur nunquam reserata meos admittis amores,</l>
                <l n="20">Nescia furtiuas reddere mota preces?</l>
                <l n="21">Nulla ne finis erit nostro concessa dolori?</l>
                <l n="22">Tristis [et] in tepido limine somnus erit?</l>
                <l n="23">Me mediae noctes, me sidera plena iacentem,</l>
                <l n="24">Frigidaq[ue] Eoo me dolet aura gelu.</l>
                <l n="25">Tu sola humanos nunquam miserata dolores,</l>
                <l n="26">Respondes tacitis mutua cardinibus.</l>
                <l n="27">O utinam traiecta caua mea uocula rima,</l>
                <l n="28">Percussas dominae uertat in auriculas.</l>
                <l n="29">Sit licet [et] saxo patientior illa Sicano,</l>
                <l n="30">Sit licet [et] ferro durior, [et] chalybe:</l>
                <l n="31">Non tamen illa suos poterit compescere ocellos,</l>
                <l n="32">Surget [et] inuitis spiritus in lacrymis.</l>
                <l n="33">Nunc iacet alterius felici nixa lacerto,</l>
                <l n="34">At mea nocturno uerba cadunt zephyro.</l>
                <l n="35">Sed tu sola mei tu maxima caussa doloris</l>
                <l n="36">Victa meis nunquam ianua muneribus.</l>
                <l n="37">Te non ulla meae laesit petulantia linguae,</l>
                <l n="38">Quae solet irato dicere tuta loco,</l>
                <l n="39">Vt me tam longa raucum patiare querela,</l>
                <l n="40">Solicitas triuio peruigilare moras.</l>
                <l n="41">At tibi saepe nouo deduxi carmina uersu,</l>
                <l n="42">Osculaq[ue] impressis nixa dedi gradibus.</l>
                <l n="43">Ante tuos quoties uerti me perfida postes,</l>
                <l n="44">Debitaq[ue] occultis uota tuli manibus?</l>
                <l n="45">Haec ille, [et] siquae miseri nouistis amantes,</l>
                <l n="46">Et matutinis obstrepit alitibus.</l>
                <l n="47">Sic ego nunc dominae uitiis, [et] semper amantis</l>
                <l n="48">Fletibus aeterna differor inuidia.</l>
            </div>

            <div type="poem" n="17">
                <l n="1">ET merito, quoniam potui fugisse puellam,</l>
                <l n="2">Nunc ego desertas alloquor halcyonas.</l>
                <l n="3">Nec mihi Cassiope solito uisura carinam,</l>
                <l n="4">Omniaq[ue] ingrato littore uota cadunt.</l>
                <l n="5">Quinetiam absenti prosunt tibi Cynthia uenti.</l>
                <l n="6">Aspice quàm saeuas increpat aura minas.</l>
                <l n="7">Nulla ne placatae ueniet fortuna procellae?</l>
                <l n="8">Haeccine parua meum funus arena teget?</l>
                <l n="9">Tu tamen in melius saeuas conuerte querelas.</l>
                <l n="10">Sat tibi sit poenae nox, [et] iniqua uada.</l>
                <l n="11">An poteris siccis mea fata reponere ocellis?</l>
                <l n="12">Ossaq[ue] nulla tuo nostra tenere sinu?</l>
                <l n="13">Ah pereat, quicunque rates, [et] uela parauit</l>
                <l n="14">Primus, [et] inuito gurgite fecit iter.</l>
                <l n="15">Non ne fuit melius dominae peruincere mores,</l>
                <l n="16">(Quamuis dura, tamen rara puella fuit)</l>
                <l n="17">Quàm sic ignotis circundata littora siluis</l>
                <l n="18">Cernere, [et] optatos quaerere Tyndaridas?</l>
                <l n="19">Illic si qua meum sepelissent fata dolorem,</l>
                <l n="20">Vltimus [et] posito staret amore lapis.</l>
                <l n="21">Illa meo caros donasset funere crines</l>
                <l n="22">Molliter, [et] tenera poneret ossa rosa,</l>
                <l n="23">Illa meum extremo clamasset puluere nomen,</l>
                <l n="24">Vt mihi non ullo pondere terra foret.</l>
                <l n="25">At uos aequoreae formosa Doride natae</l>
                <l n="26">Candida felici soluite uela noto,</l>
                <l n="27">Si quando uestras labens amor attigit undas,</l>
                <l n="28">Mansuetis socio parcite littoribus.</l>
            </div>

            <div type="poem" n="18">
                <l n="1">HAEC certe deserta loca, [et] taciturna querenti,</l>
                <l n="2">Et uacuum zephyri possidet aura nemus.</l>
                <l n="3">Hic licet occultos proferre impune dolores,</l>
                <l n="4">Si modo sola queant saxa tenere fidem.</l>
                <l n="5">Vnde tuos primum repetam mea Cynthia fastus?</l>
                <l n="6">Quod mihi das flendi Cynthia principium?</l>
                <l n="7">Qui modo felices inter numerabar amantes,</l>
                <l n="8">Nunc in amore tuo cogor habere notam.</l>
                <l n="9">Quid tantum merui? quae te mihi crimina mutant?</l>
                <l n="10">An noua tristitiae caussa puella tuae?</l>
                <l n="11">Sic mihi te referas leuis, ut non altera nostro</l>
                <l n="12">Limine formosos intulit ulla pedes.</l>
                <l n="13">Quamuis multa tibi dolor hic meus aspera debet,</l>
                <l n="14">Non ita saeua tamen uenerit ira mea,</l>
                <l n="15">Vt tibi sim merito semper furor, [et] tua flendo</l>
                <l n="16">Lumina deiectis turpia sint lacrymis;</l>
                <l n="17">An quia parua damus mutato signa calore?</l>
                <l n="18">Et non ulla meo clamat in ore fides?</l>
                <l n="19">Vos eritis testes, si quos habet arbor amores,</l>
                <l n="20">Fagus, [et] Arcadio pinus amata deo.</l>
                <l n="21">Ah quoties teneras resonant mea uerba sub umbras,</l>
                <l n="22">Scribitur [et] uestris Cynthia corticibus.</l>
                <l n="23">An tua quòd peperit nobis iniuria curas,</l>
                <l n="24">Quae solum tacitis cognita sunt foribus?</l>
                <l n="25">Omnia consueui timidus perferre superbae</l>
                <l n="26">Iussa, neque arguto ficta dolore queri,</l>
                <l n="27">Pro quo diuini fontes, [et] frigida rupes,</l>
                <l n="28">Et datur inculto tramite dura quies,</l>
                <l n="29">Et quocunque meae possunt narrare querelae,</l>
                <l n="30">Cogor ad argutas dicere solus aues.</l>
                <l n="31">Sed qualiscunque es, resonent tibi Cynthia siluae,</l>
                <l n="32">Nec deserta tuo nomine saxa uacent.</l>
            </div>

            <div type="poem" n="19">
                <l n="1">NON ego nunc tristes uereor mea Cynthia manes,</l>
                <l n="2">Nec moror extremo debita fata rogo,</l>
                <l n="3">Sed ne forte tuo careat mihi funus amore.</l>
                <l n="4">Hic timor est ipsis durior exequiis.</l>
                <l n="5">Non adeo leuiter noster puer haesit ocellis,</l>
                <l n="6">Vt meus oblito puluis amore uacet.</l>
                <l n="7">Illic Phylacides iucundae coniugis heros</l>
                <l n="8">Non potuit caecis immemor esse locis,</l>
                <l n="9">Sed, cupidus falsis attingere gaudia palmis,</l>
                <l n="10">Tessalis antiquam uenerat umbra domum.</l>
                <l n="11">Illic quicquid ero, semper tua dicar imago.</l>
                <l n="12">Traiicit [et] facti littora magnus amor.</l>
                <l n="13">Illic formosae ueniant chorus heroinae,</l>
                <l n="14">Quas dedit Argiuis Dardana praeda uiris,</l>
                <l n="15">Quarum nulla tua fuerit mihi Cynthia forma</l>
                <l n="16">Gratior, [et] tellus hoc ita iusta sinat.</l>
                <l n="17">Quamuis te longae remorentur fata senectae,</l>
                <l n="18">Cara tamen lacrymis ossa futura meis.</l>
                <l n="19">Quae tu uiua mea possis sentire fauilla.</l>
                <l n="20">Tum mihi non ullo mors sit amara loco.</l>
                <l n="21">Quàm uereor ne te contempto Cynthia busto,</l>
                <l n="22">Abstrahat è nostro puluere iniquus amor,</l>
                <l n="23">Cogat, [et] inuitam lacrymas siccare cadentes.</l>
                <l n="24">Flectitur assiduis certa puella minis.</l>
                <l n="25">Quare, dum licet, inter nos laetemur amantes.</l>
                <l n="26">Non satis est ullo tempore longus amor.</l>
            </div>

            <div type="poem" n="20">
                <l n="1">HOC pro continuo te Galle monemus amore,</l>
                <l n="2">Id tibi ne uacuo defluat ex animo.</l>
                <l n="3">Saepe imprudenti fortuna occurrit amanti.</l>
                <l n="4">* Crudelis Minyis dux erat Ascanius.</l>
                <l n="5">Est tibi non infra speciem, non nomine dispar</l>
                <l n="6">Thiodamantheo proximus ardor Hylae.</l>
                <l n="7">Nunc tu siue leges umbrosae flumina siluae,</l>
                <l n="8">Siue Aniena tuos tinxerit unda pedes,</l>
                <l n="9">Siue gigantea spatiabere littoris ora,</l>
                <l n="10">Siue ubicunque uago fluminis hospitio,</l>
                <l n="11">Nympharum cupidas semper defende rapinas,</l>
                <l n="12">Non minor Ausoniis est amor in Dryadis.</l>
                <l n="13">Ne tibi sit durum montes, [et] frigida saxa</l>
                <l n="14">Galle, neque expertos semper adire lacus,</l>
                <l n="15">Quae miser ignotis error perpessus in oris</l>
                <l n="16">Herculis indomito fleuerat Ascanio.</l>
                <l n="17">Nanque ferunt olim Pagasae naualibus Argo</l>
                <l n="18">Egressam, longe Phasidos isse uiam,</l>
                <l n="19">Et iam praeteritis labentem Athamantidos undis</l>
                <l n="20">Mysorum scopulis applicuisse ratem.</l>
                <l n="21">Hic manus heroum placidis ut constitit oris,</l>
                <l n="22">Mollia composita littora fronde tegit,</l>
                <l n="23">At comes inuicti iuuenis processerat ultra</l>
                <l n="24">Raram sepositi quaerere fontis aquam.</l>
                <l n="25">Hunc duo sectati fratres Aquilonia proles,</l>
                <l n="26">Hunc super [et] Zethes, hunc super [et] Calais,</l>
                <l n="27">Oscula suspensis instabant carpere palmis,</l>
                <l n="28">Oscula [et] alterna ferre supina fuga,</l>
                <l n="29">Ille sub extrema pendens secluditur ala,</l>
                <l n="30">Et uolucres ramo submouet insidias.</l>
                <l n="31">Iam Pandioniae cesset genus Orithyiae.</l>
                <l n="32">* Ah dolor ibat Hylas, ibat Hamadryas hinc.</l>
                <l n="33">Hic erat Arganti Phlegre sub uertice montis</l>
                <l n="34">Grata domus Nymphis humida Thyniacis,</l>
                <l n="35">Quam supra nulli pendebant debita curae</l>
                <l n="36">Roscida desertis poma sub arboribus,</l>
                <l n="37">Et circum irriguo surgebant lilia prato</l>
                <l n="38">Candida purpureis mista papaueribus,</l>
                <l n="39">Quae modo decerpens tenero pueriliter ungui,</l>
                <l n="40">Proposito florem praetulit officio,</l>
                <l n="41">Et modo formosis incumbens nescius undis</l>
                <l n="42">Errorem blandis tardat imaginibus.</l>
                <l n="43">Tandem haurire parat demissis flumina palmis</l>
                <l n="44">Innixus dextro plena trahens humero.</l>
                <l n="45">Cuius ut accensae Dryades candore puellae,</l>
                <l n="46">Miratae solitos destituere choros,</l>
                <l n="47">Prolapsum leuiter facili traxere liquore.</l>
                <l n="48">Tum sonitum rapto corpore fecit Hylas.</l>
                <l n="19">Cui procul Alcides iterat responsa, sed illi</l>
                <l n="20">Nomen ab extremis sontibus aura refert.</l>
                <l n="21">His ò Galle tuos monitis seruabis amores,</l>
                <l n="22">Formosum Nymphis credere uisus Hylam.</l>
            </div>

            <div type="poem" n="21">
                <l n="1">TV, qui consortem properas euadere casum,</l>
                <l n="2">Miles ab Etruscis saucius aggeribus,</l>
                <l n="3">Quid nostro gemitu turgentia lumina torques?</l>
                <l n="4">Pars ego sum uestrae proxima militiae.</l>
                <l n="5">Sic te seruato ut possint gaudere parentes:</l>
                <l n="6">Haec soror acta tuis sentiat è lacrymis,</l>
                <l n="7">Gallum per medios ereptum Caesaris enses,</l>
                <l n="8">Effugere ignotas non potuisse manus.</l>
                <l n="9">Et quicunque super dispersa inuenerit ossa</l>
                <l n="10">Montibus Etruscis, haec sciat esse mea.</l>
            </div>

            <div type="poem" n="22">
                <l n="1">QVALIS, [et] unde genus, qui sint mihi Tulle penates,</l>
                <l n="2">Quaeris pro nostra semper amicitia.</l>
                <l n="3">Si Perusina tibi patriae sunt nota sepulcra,</l>
                <l n="4">Italiae duris funera temporibus,</l>
                <l n="5">Cum Romana suos egit discordia ciues.</l>
                <l n="6">(Sit mihi praecipue puluis Etrusca dolor,</l>
                <l n="7">Tu proiecta mei perpessa es membra propinqui:</l>
                <l n="8">Tu nullo miseri contegis ossa solo)</l>
                <l n="9">Proxima supposito contingens Vmbria campo</l>
                <l n="10">Me genuit terris fertilis uberibus.</l>
            </div>
        </div>

        <div type="book" n="2">
            <div type="poem" n="1">
                <l n="1">QVAERITIS unde mihi toties scribantur amores,</l>
                <l n="2">Vnde meus ueniat mollis in ora liber?</l>
                <l n="3">Non haec Calliope, non haec mihi cantat Apollo:</l>
                <l n="4">Ingenium nobis ipsa puella facit.</l>
                <l n="5">Siue togis illam fulgentem incedere Cois,</l>
                <l n="6">Hoc totum è Coa ueste uolumen erit:</l>
                <l n="7">Seu uidi ad frontem sparsos errare capillos,</l>
                <l n="8">Gaudet laudatis ire superba comis:</l>
                <l n="9">Siue lirae carmen digitis percussit eburnis,</l>
                <l n="10">Miramur faciles ut premat arte manus:</l>
                <l n="11">Seu cum poscentes somnum declinat ocellos,</l>
                <l n="12">Inuenio caussas mille poeta nouas:</l>
                <l n="13">Seu nuda erepto mecum luctatur amictu,</l>
                <l n="14">Tum uero longas condimus Iliadas.</l>
                <l n="15">Seu quicquid fecit, siue est quodcunque locuta,</l>
                <l n="16">Maxima de nihilo nascitur historia.</l>
                <l n="17">Quòd mihi si tantum Maecenas fata dedissent,</l>
                <l n="18">Vt possem heroas ducere in arma manus,</l>
                <l n="19">Non ego Titanas canerem, non Ossan Olympo</l>
                <l n="20">Impositum, ut caeli Pelion esset iter,</l>
                <l n="21">Nec ueteres Thebas, nec Pergama nomen Homeri,</l>
                <l n="22">Xerxis [et] imperio bina coisse uada.</l>
                <l n="23">Regna ue prima Remi, aut animos Carthaginis altae,</l>
                <l n="24">Cimbrorumq[ue] minas, [et] bene facta Mari:</l>
                <l n="25">Bellaq[ue], resq[ue] tui memorarem Caesaris, [et] tu</l>
                <l n="26">Caesare sub magno cura secunda fores.</l>
                <l n="27">Nam quoties Mutinam, aut ciuilia busta Philippos,</l>
                <l n="28">Aut canerem Siculae classica bella fugae,</l>
                <l n="29">Euersosq[ue] focos antiquae gentis Etruscae,</l>
                <l n="30">Et Ptolemaeae littora capta Phari,</l>
                <l n="31">Aut canere[m] Aegyptum, [et] Nilu[m], cu[m] tractus in urbem</l>
                <l n="32">Septem captiuis debilis ibat aquis,</l>
                <l n="33">Aut regum auratis circundata colla catenis,</l>
                <l n="34">Actiaq[ue] in Sacra currere rostra uia,</l>
                <l n="35">Te mea musa illis semper contexeret armis,</l>
                <l n="36">Et sumpta, [et] posita pace fidele caput.</l>
                <l n="37">Theseus infernis, superis testatur Achilles</l>
                <l n="38">Hic Ixioniden, ille Menoetiaden.</l>
                <l n="39">Sed neque Phlegraeos Iouis, Enceladique tumultus</l>
                <l n="40">Intonet angusto pectore Callimachus:</l>
                <l n="41">Nec mea conueniunt duro praecordia uersu</l>
                <l n="42">Caesaris in Phrygios condere nomen auos.</l>
                <l n="43">Nauita de uentis, de tauris narrat arator,</l>
                <l n="44">Enumerat miles uulnera, pastor oues:</l>
                <l n="45">Nos contra angusto uersamus proelia lecto,</l>
                <l n="46">Qua pote quisque in ea conterat arte diem.</l>
                <l n="47">Laus in amore mori: laus si datur altera uiuo</l>
                <l n="48">Posse frui, fruar ò solus amore meo.</l>
                <l n="49">Si memini, solet illa leues culpare puellas,</l>
                <l n="50">Et totam ex Helena non probat Iliada.</l>
                <l n="51">Seu mihi sint tangenda nouercae pocula Phaedrae,</l>
                <l n="52">Pocula priuigno non nocitura suo;</l>
                <l n="53">Seu mihi Circaeo pereundum est gramine, siue</l>
                <l n="54">Colchis Colchiacis urat ahena focis;</l>
                <l n="55">Vna meos quoniam praedata est foemina sensus,</l>
                <l n="56">Ex hac ducentur funera nostra domo.</l>
                <l n="57">Omnes humanos sanat medicina dolores.</l>
                <l n="58">Solus amor morbi non amat artificem.</l>
                <l n="59">Tarda Philoctetae sanauit crura Machaon,</l>
                <l n="60">Phoenicis Chiron lumina Phillyrides:</l>
                <l n="61">Et deus extinctum Cressis Epidaurius herbis</l>
                <l n="62">Restituit patriis Androgeona focis:</l>
                <l n="63">Mysus [et] Aemonia iuuenis, qua cuspide uulnus</l>
                <l n="64">Senserat, hac ipsa cuspide sensit opem.</l>
                <l n="65">Hoc si quis uitium poterit mihi demere, solus</l>
                <l n="66">Tantaleae poterit tradere poma manu;</l>
                <l n="67">Dolia uirgineis idem ille repleuerit urnis,</l>
                <l n="68">Ne tenera assidua colla grauentur aqua;</l>
                <l n="69">Idem Caucasea soluet de rupe Promethei</l>
                <l n="70">Brachia, [et] à medio pectore pellet auem.</l>
                <l n="71">Quandocunque igitur uitam mea fata reposcent,</l>
                <l n="72">Et breue in exiguo marmore nomen ero;</l>
                <l n="73">Maecenas nostrae spes inuidiosa iuuentae,</l>
                <l n="74">Et uitae, [et] morti gloria iusta meae,</l>
                <l n="75">Si te forte meo ducet uia proxima busto,</l>
                <l n="76">Esseda caelatis siste Britanna iugis,</l>
                <l n="77">Taliaq[ue] illacrymans mutae iace uerba fauillae,</l>
                <l n="78">Huic misero fatum dura puella fuit.</l>
            </div>

            <div type="poem" n="2">
                <l n="1">LIBER eram, [et] uacuo meditabar uiuere lecto,</l>
                <l n="2">At me composita pace fefellit Amor.</l>
                <l n="3">Cur haec in terris facies humana moratur?</l>
                <l n="4">Iuppiter ignosco pristina furta tua.</l>
                <l n="5">Fulua coma est, longaeq[ue] manus: [et] maxima toto</l>
                <l n="6">corpore: [et] incedit uel Ioue digna soror,</l>
                <l n="7">Aut cum Dulichias Pallas spatiatur ad aras,</l>
                <l n="8">Gorgonis anguiferae pectus operta comis,</l>
                <l n="9">Qualis [et] Ischomache Lapithe genus Heroine</l>
                <l n="10">Centauris medio grata rapina mero.</l>
                <l n="11">Mercurioq[ue] Sais fertur Bebeidos undis</l>
                <l n="12">Virgineum primo composuisse latus.</l>
                <l n="13">Cedite iam diuae, quas pastor uiderat olim</l>
                <l n="14">Idaeis tunicam ponere uerticibus.</l>
                <l n="15">Hanc utinam faciem nolit mutare senectus,</l>
                <l n="16">Et si Cumaeae saecula uatis aget.</l>
            </div>

            <div type="poem" n="3">
                <l n="1">QVI nullum tibi dicebas iam posse nocere,</l>
                <l n="2">Haesisti, cecidit spiritus ille tuus.</l>
                <l n="3">Vix unum potes infelix requiescere mensem,</l>
                <l n="4">Et turpis de te iam liber alter erit.</l>
                <l n="5">Quaerebam, sicca si possit piscis arena,</l>
                <l n="6">Nec solitus ponto uiuere toruus aper:</l>
                <l n="7">Aut ego si possem studiis uigilare seueris.</l>
                <l n="8">Differtur, nunquam tollitur ullus amor.</l>
                <l n="9">Nec me tam facies, quamuis sit candida, cepit,</l>
                <l n="10">Lilia non domina sint magis alba mea,</l>
                <l n="11">Et Maeotica nix minio si certet Hibero,</l>
                <l n="12">Vtq[ue] rosae puro lacte natant folia,</l>
                <l n="13">Nec de more comae per leuia colla fluentes,</l>
                <l n="14">Non oculi geminae, sidera nostra, faces,</l>
                <l n="15">Nec si qua Arabio lucet bombyce puella.</l>
                <l n="16">Non sum de nihilo blandus amator ego:</l>
                <l n="17">Quantum, quòd posito formose saltat Iaccho,</l>
                <l n="18">Egit ut euantes dux Ariadna choros:</l>
                <l n="19">Et quantum Aeolio cum tentat carmina plectro,</l>
                <l n="20">Par Aganippeae ludere docta lyrae,</l>
                <l n="21">Et sua cum antiquae committit scripta Corinnae,</l>
                <l n="22">Carminaq[ue] Erinnes non putat aequa suis.</l>
                <l n="23">Num tibi nascenti primis mea uita diebus</l>
                <l n="24">Aridus argutum sternuit omen Amor?</l>
                <l n="25">Haec tibi contulerunt caelestia munera diui:</l>
                <l n="26">Haec tibi ne matrem forte dedisse putes.</l>
                <l n="27">Non non humani sunt partus talia dona:</l>
                <l n="28">Ista decem menses non peperere bona.</l>
                <l n="29">Gloria Romanis una es tu nata puellis.</l>
                <l n="30">Romana accumbes prima puella Ioui,</l>
                <l n="31">Nec semper nobiscum humana cubilia uises.</l>
                <l n="32">Post Helenam haec terris forma secunda redit.</l>
                <l n="33">Hac ego non mirer si flagret nostra iuuentus.</l>
                <l n="34">Pulchrius hac fuerat Troia perire tibi.</l>
                <l n="35">Olim mirabar, quòd tanti in pergama belli</l>
                <l n="36">Europae atque Asiae caussa puella fuit:</l>
                <l n="37">Nunc Pari tu sapiens, [et] tu Menelae fuisti,</l>
                <l n="38">Tu quia poscebas, tu quia lentus eras.</l>
                <l n="39">Digna quidem facies, pro qua uel obiret Achilles,</l>
                <l n="40">Vel Priamus: belli caussa probanda fuit.</l>
                <l n="41">Si quis uult fama tabulas anteire uetustas,</l>
                <l n="42">Hic dominam exemplo ponat in arte meam:</l>
                <l n="43">Siue illam Hesperiis, siue illam ostendet Eois,</l>
                <l n="44">Vret [et] Eoos, uret [et] Hesperios.</l>
                <l n="45">His saltem ut tenear iam finibus, aut mihi si quis,</l>
                <l n="46">Acrius ut moriar, uenerit alter amor.</l>
                <l n="47">Ac ueluti primo taurus detractat aratra,</l>
                <l n="48">Post uenit assueto mollis ad arua iugo:</l>
                <l n="49">Sic primo iuuenes trepidant in amore feroces,</l>
                <l n="50">Dehinc domiti post haec aequa, [et] iniqua ferunt.</l>
                <l n="51">Turpia perpessus uates est uincla Melampus,</l>
                <l n="52">Cognitus Iphicli subripuisse boues;</l>
                <l n="53">Quem non lucra, magis Pero formosa coegit</l>
                <l n="54">Mox Amithaonia nupta futura domo.</l>
            </div>

            <div type="poem" n="4">
                <l n="1">MVLTA prius dominae delicta queraris oportet,</l>
                <l n="2">Saepe roges aliquid, saepe repulsus eas,</l>
                <l n="3">Et saepe immeritos corrumpas dentibus ungues,</l>
                <l n="4">Et crepitum dubio suscitet ira pede.</l>
                <l n="5">Nec quicquam perfusa meis unguenta capillis</l>
                <l n="6">Ibat, [et] expenso planta morata gradu,</l>
                <l n="7">Non hic herba ualet, non hic nocturna Citeis,</l>
                <l n="8">Non per Medeae gramina cocta manus.</l>
                <l n="9">Quippe ubi nec caussas, nec apertos cernimus ictus,</l>
                <l n="10">Vnde tamen ueniant tot mala, caeca uia est.</l>
                <l n="11">Non eget hic medicis, non lectis mollibus aeger:</l>
                <l n="12">Huic nullum caeli tempus, [et] aura nocet.</l>
                <l n="13">Ambulat, [et] subito mirantur funus amici.</l>
                <l n="14">Sic est incautum quicquid habetur Amor.</l>
                <l n="15">Nam cui non ego sum fallaci praemia uati?</l>
                <l n="16">Quae mea non decies somnia uersat anus?</l>
                <l n="17">Hostis siquis erit nobis, amet ille puellas.</l>
                <l n="18">Gaudeat in puero, si quis amicus erit.</l>
                <l n="19">Tranquillo tuta descendis flumine cymba.</l>
                <l n="20">Quid tibi tam parui littoris unda nocet?</l>
                <l n="21">Alter saepe uno mutat praecordia uerbo,</l>
                <l n="22">Altera uix ipso sanguine mollis erit.</l>
            </div>

            <div type="poem" n="5">
                <l n="1">HOC uerum est tota te ferri Cynthia Roma,</l>
                <l n="2">Et non ignota uiuere nequitia.</l>
                <l n="3">Haec merui sperare: dabis mihi perfida poenas,</l>
                <l n="4">Et nobis Aquilo Cynthia uentus erit.</l>
                <l n="5">Inueniam tamen è multis fallacibus unam,</l>
                <l n="6">Quae fieri nostro carmine nota uelit,</l>
                <l n="7">Nec mihi tam duris insultet moribus, [et] te</l>
                <l n="8">Vellicet. heu sero flebis amata diu.</l>
                <l n="9">Nunc est ira recens: nunc est discedere tempus.</l>
                <l n="10">Si dolor abfuerit, crede redibit amor.</l>
                <l n="11">Non ita Carpathiae uariant Aquilonibus undae,</l>
                <l n="12">Nec dubio nubes uertitur atra Noto,</l>
                <l n="13">Quàm facile irati uerbo mutantur amantes.</l>
                <l n="14">Dum licet, iniusto subtrahe colla iugo.</l>
                <l n="15">Nec tu non aliquid, sed prima nocte, dolebis.</l>
                <l n="16">Omne in amore malum, si patiare, leue est.</l>
                <l n="17">At tu, per dominae Iunonis dulcia iura,</l>
                <l n="18">Parce tuis animis, uita, nocere tibi.</l>
                <l n="19">Non solum taurus ferit uncis cornibus hostem,</l>
                <l n="20">Verum etiam instanti laesa repugnat ouis.</l>
                <l n="21">Nec tibi periuro scindam de corpore uestes,</l>
                <l n="22">Nec mea praeclusas fregerit ira fores:</l>
                <l n="23">Nec tibi connexos iratus carpere crines,</l>
                <l n="24">Nec duris ausim laedere pollicibus.</l>
                <l n="25">Rusticus haec aliquis tam turpia praelia quaerat,</l>
                <l n="26">Cuius non ederae circumiere caput.</l>
                <l n="27">Scribam igitur quod nun unquam tua deleat aetas,</l>
                <l n="28">Cynthia forma potens, Cynthia uerba leuis.</l>
                <l n="29">Crede mihi, quamuis contemnas murmura famae,</l>
                <l n="30">Hic tibi pallori Cynthia uersus erit.</l>
            </div>

            <div type="poem" n="6">
                <l n="1">NON ita complebant Ephyreae Laidos aedes,</l>
                <l n="2">Ad cuius iacuit Graecia tota fores:</l>
                <l n="3">Turba Menandreae fuerat nec Thaidos olim</l>
                <l n="4">Tanta, in qua populus lusit Erichthonius:</l>
                <l n="5">Nec quae deletas potuit componere Thebas</l>
                <l n="6">Phryne, tam multis facta beata uiris.</l>
                <l n="7">Quin etiam falsos fingis tibi saepe propinquos:</l>
                <l n="8">Oscula nec desunt qui tibi iure ferant.</l>
                <l n="9">Me iuuenum facies pictae, me nomina laedunt,</l>
                <l n="10">Me tener in cunis, [et] sine uoce puer:</l>
                <l n="11">Me laedet, si multa tibi dabit oscula mater,</l>
                <l n="12">Me soror, [et] cum qua dormit amica simul.</l>
                <l n="13">Omnia me laedent. timidus sum. ignosce timori.</l>
                <l n="14">Et miser in tunica suspicor esse uirum.</l>
                <l n="15">His olim, ut fama est, uitiis ad proelia uentum est:</l>
                <l n="16">His Troiana uides funera principiis.</l>
                <l n="17">Aspera Centauros eadem dementia iussit</l>
                <l n="18">Frangere in aduersum pocula Pirithoum.</l>
                <l n="19">Cur exempla petam Graium? tu criminis auctor</l>
                <l n="20">Nutritus duro Romule lacte Lupae:</l>
                <l n="21">Tu rapere intactus docuisti impune Sabinas.</l>
                <l n="22">Per te nunc Romae quidlibet audet Amor.</l>
                <l n="23">Felix Admeti coniux, [et] lectus Vlyssis,</l>
                <l n="24">Et quaecunque uiri femina limen amat.</l>
                <l n="25">Templa Pudicitiae quid opus statuisse puellis,</l>
                <l n="26">Si cuiuis nuptae quidlibet esse licet?</l>
                <l n="27">Quae manus obscoenas depinxit prima tabellas,</l>
                <l n="28">Et posuit casta turpia uisa domo,</l>
                <l n="29">Illa puellarum ingenuos corrupit ocellos,</l>
                <l n="30">Nequitiaeq[ue] suae noluit esse rudes.</l>
                <l n="31">Ah gemat, in terris ista qui protulit arte,</l>
                <l n="32">Iurgia sub tacita condita laetitia.</l>
                <l n="33">Non istis olim uariabant tecta figuris,</l>
                <l n="34">Cum paries nullo crimine pictus erat.</l>
                <l n="35">Sed non immerito uelauit aranea fanum,</l>
                <l n="36">Et mala desertos occupat herba deos,</l>
                <l n="37">Quos igitur tibi custodes, quae limina ponam,</l>
                <l n="38">Quae nunquam supra pes inimicus eat?</l>
                <l n="39">Nam nihil inuitae tristis custodia prodest:</l>
                <l n="40">Quam peccare pudet, Cynthia, tuta sat est.</l>
                <l n="41">Vxor me nunquam, nunquam me ducet amica:</l>
                <l n="42">Semper amica mihi, semper [et] uxor eris.</l>
            </div>

            <div type="poem" n="7">
                <l n="1">GAVISA est certe sublatam Cynthia legem;</l>
                <l n="2">Qua quondam edicta, flemus uterque diu.</l>
                <l n="3">Ni nos diuideret. quamuis diducere amantes</l>
                <l n="4">Non queat inuitos Iuppiter ipse duos.</l>
                <l n="5">At magnus Caesar, sed magnus Caesar in armis.</l>
                <l n="6">Deuictae gentes nil in amore ualent.</l>
                <l n="7">Nam citius paterer caput hoc discedere collo,</l>
                <l n="8">Quàm possem nuptae perdere more faces.</l>
                <l n="9">An ego transirem tua limina clausa maritus</l>
                <l n="10">Respiciens udis perdita luminibus?</l>
                <l n="11">Ah mea tum quales caneret tibi Cynthia cantus</l>
                <l n="12">Tibia, funesta tristior illa tuba.</l>
                <l n="13">Vnde mihi patriis natos praebere triumphis?</l>
                <l n="14">Nullus de nostro sanguine miles erit.</l>
                <l n="15">Quòd si uera meae comitarem castra puellae,</l>
                <l n="16">Non mihi sat magnus Castoris iret equus.</l>
                <l n="17">Hinc etenim tantum meruit mea gloria nomen,</l>
                <l n="18">Gloria ad hibernos lata Borysthenidas.</l>
                <l n="19">Tu mihi sola places: placeam tibi Cynthia solus.</l>
                <l n="20">Hic erit [et] patrio sanguine pluris amor.</l>
            </div>

            <div type="poem" n="8">
                <l n="1">ERIPITUR nobis iam pridem cara puella,</l>
                <l n="2">Et tu me lacrymas fundere amice uetas?</l>
                <l n="3">Nullae sunt inimicitiae, nisi amoris, acerbae.</l>
                <l n="4">Ipsum me iugula, lenior hostis ero.</l>
                <l n="5">Possum ego in alterius positam spectare lacerto?</l>
                <l n="6">Nec mea dicetur, quae modo dicta mea est?</l>
                <l n="7">Omnia uertuntur, certe uertuntur amores.</l>
                <l n="8">Vinceris, aut uincis, haec in amore rota est.</l>
                <l n="9">***</l>
                <l n="10">Magni saepe duces, magni cecidere tyranni:</l>
                <l n="11">Et Thebae steterant, altaq[ue] Troia fuit.</l>
                <l n="12">Munera quanta dedi, uel qualia carmina feci:</l>
                <l n="13">Illa tamen nunquam ferrea dixit, amo.</l>
                <l n="14">Ergo iam multos nimium temerarius annos,</l>
                <l n="15">Improba qui tulerim teq[ue], tuamq[ue] domum.</l>
                <l n="16">Ecquando ire tibi liber sum uisus? an usque</l>
                <l n="17">In nostrum iacies uerba superba caput?</l>
                <l n="18">Sic igitur prima moriere aetate Properti:</l>
                <l n="19">Sed morere; interitu gaudeat illa tuo.</l>
                <l n="20">Exagitet nostros manes, sectetur [et] umbras,</l>
                <l n="21">Insultetq[ue] rogis, calcet [et] ossa mea.</l>
                <l n="22">Quid? non Antigones tumulo Boeotius Haemon</l>
                <l n="23">Corruit ipse suo saucius ense latus?</l>
                <l n="24">Et sua cum miserae permiscuit ossa puellae,</l>
                <l n="25">Qua sine Thebanam noluit ire domum?</l>
                <l n="26">Sed non effugies: mecum moriaris oportet:</l>
                <l n="27">Hoc eodem ferro stillet uterque cruor.</l>
                <l n="28">Quamuis ista mihi mors est inhonesta futura,</l>
                <l n="29">Mors inhonesta quidem, tu moriere tamen.</l>
                <l n="30">Ille etiam abrepta desertus coniuge Achilles</l>
                <l n="31">Cessare in tectis pertulit arma sua.</l>
                <l n="32">Viderat ille fuga tractos in littore Achiuos,</l>
                <l n="33">Feruere [et] Hectorea Dorica castra face.</l>
                <l n="34">Viderat informem multa Patroclon arena</l>
                <l n="35">Porrectum, [et] sparsas caede iacere comas.</l>
                <l n="36">Omnia formosam propter Briseida passus.</l>
                <l n="37">Tantus in erepto saeuit amore dolor.</l>
                <l n="38">At postquam sera captiua est reddita poena,</l>
                <l n="39">Fortem illum Aemoniis Hectora traxit equis.</l>
                <l n="40">Inferior multo cum sim uel Marte, uel armis,</l>
                <l n="41">Mirum si de me iure triumphat Amor.</l>
            </div>

            <div type="poem" n="9">
                <l n="1">ISTE quod est, ego saepe fui; sed fors et in hora</l>
                <l n="2">Hoc ipso eiecto carior alter erit.</l>
                <l n="3">Penelope poterat bis denos salua per annos</l>
                <l n="4">Viuere, tam multis femina digna procis,</l>
                <l n="5">Coniugium falsa poterat differre Minerua,</l>
                <l n="6">Nocturno soluens texta diurna dolo.</l>
                <l n="7">Visura [et] quamuis nunquam speraret Vlyssem,</l>
                <l n="8">Illum exspectando facta remansit anus.</l>
                <l n="9">Nec non exanimem amplectens Briseis Achillem</l>
                <l n="10">Candida uesana uerberat ora manu.</l>
                <l n="11">Et dominum lauit maerens captiua cruentum,</l>
                <l n="11">Appositum fluuiis in Simoenta uadis,</l>
                <l n="12">Foedauitq[ue] comas, [et] tanti corpus Achillis,</l>
                <l n="13">Maximaq[ue] in parua sustulit ossa manu,</l>
                <l n="14">Quando ibi nec Peleus aderat, nec caerula mater,</l>
                <l n="15">Scyria nec uiduo Deidamia toro.</l>
                <l n="16">Tunc igitur ueris gaudebat Graecia natis,</l>
                <l n="17">Tunc etiam felix inter [et] arma pudor.</l>
                <l n="18">At tu non una potuisti nocte uacare</l>
                <l n="19">Impia, non unum sola manere diem.</l>
                <l n="20">Quin etiam multo duxisti pocula risu.</l>
                <l n="21">Forsitan [et] de me uerba fuere mala.</l>
                <l n="22">Hic etiam petitur, qui te prius ipse reliquit.</l>
                <l n="23">Di faciant isto capta fruare uiro.</l>
                <l n="24">Haec mihi uota tuam propter suscepta salutem,</l>
                <l n="25">Cum capite hoc Stygiae iam peterentur aquae,</l>
                <l n="26">Et lectum flentes circumstaremus amici?</l>
                <l n="27">Hic ubi tum (pro dii) perfida, quis ue fuit?</l>
                <l n="28">Quid si longinquos retinerer miles ad Indos?</l>
                <l n="29">Aut mea si staret nauis in Oceano?</l>
                <l n="30">Sed uobis facile est uerba, [et] componere fraudes.</l>
                <l n="31">Hoc unum didicit femina semper opus.</l>
                <l n="32">Non sic incerto mutantur flamina Syrtes,</l>
                <l n="33">Nec folia hiberno tam tremefacta noto,</l>
                <l n="34">Quàm cito feminea non constat foedus in ira,</l>
                <l n="35">Siue ea caussa grauis, siue ea caussa leuis.</l>
                <l n="36">Nunc quoniam ista tibi placuit sententia, cedam.</l>
                <l n="37">Tela precor pueri figite acuta magis.</l>
                <l n="38">Figite certantes, atque hanc mihi soluite uitam.</l>
                <l n="39">Sanguis erit uobis maxima palma meus.</l>
                <l n="40">Sidera sunt testes, [et] matutina pruina,</l>
                <l n="41">Et furtim misero ianua aperta mihi,</l>
                <l n="42">Te nihil in uita nobis acceptius unquam.</l>
                <l n="43">Nunc quoque eris, quamuis sis inimica mihi.</l>
                <l n="44">Nec domina ulla meo ponet uestigia lecto.</l>
                <l n="45">Solus ero, quoniam non licet esse tuum.</l>
                <l n="46">Atque utinam, si forte pios eduximus annos,</l>
                <l n="47">Ille uir in medio fiat amore lapis.</l>
                <l n="48">Non ob regna magis diris cecidere sub armis</l>
                <l n="49">Thebani media non sine matre duces,</l>
                <l n="50">Quàm mihi si media liceat pugnare puella:</l>
                <l n="51">Mortem ego non fugiam morte subire tua.</l>
            </div>

            <div type="poem" n="10">
                <l n="1">IAM tempus lustrare aliis Helicona choreis,</l>
                <l n="2">Et campum Haemonio iam dare tempus equo.</l>
                <l n="4">Iam libet [et] fortes memorare ad proelia turmas;</l>
                <l n="5">Et Romana mei dicere castra ducis.</l>
                <l n="3">Quòd si deficiant uires, audacia certe</l>
                <l n="6">Laus erit in magnis, [et] uoluisse sat est.</l>
                <l n="7">Aetas prima canat Veneres, extrema tumultus.</l>
                <l n="8">Bella canam, quando scripta puella mea est.</l>
                <l n="9">Nunc uolo subducto grauior procedere uultu:</l>
                <l n="10">Nunc aliam citharam me mea musa docet.</l>
                <l n="11">Surge anima ex humili iam carmine: sumite uires</l>
                <l n="12">Pierides: magni nunc erit oris opus.</l>
                <l n="13">Iam negat Euphrates equitem post terga tueri</l>
                <l n="14">Parthorum, [et] Crassos se tenuisse dolet.</l>
                <l n="15">India quin Auguste tuo dat colla triumpho,</l>
                <l n="16">Et domus intactae te tremit Arabiae.</l>
                <l n="17">Et si qua extremis tellus se subtrahit oris,</l>
                <l n="18">Sentiet illa tua postmodo uicta manus.</l>
                <l n="19">Haec ego castra sequar uates. tua castra canendo,</l>
                <l n="20">Magnus ero. seruent hunc mihi fata diem.</l>
                <l n="21">Vt caput in magnis ubi non est tangere signis,</l>
                <l n="22">Ponitur hic imos ante corona pedes.</l>
                <l n="23">Sic nos nunc inopes laudis conscendere carmen,</l>
                <l n="24">Pauperibus sacris uilia thura damus.</l>
                <l n="25">Nondum etiam Ascraeos noru[n]t mea carmina fontes,</l>
                <l n="26">Sed modo Permessi flumine lauit Amor.</l>
            </div>

            <div type="poem" n="11">
                <l n="1">Scribat de te alii, uel sis ignota, licebit.</l>
                <l n="2">Ludet, qui sterili semina ponit humo.</l>
                <l n="3">Omnia, crede mihi, tecum uno munera lecto</l>
                <l n="4">Auferet extremi funeris atra dies:</l>
                <l n="5">Et tua transibit contemnens ossa uiator,</l>
                <l n="6">Nec dicet, cinis hic docta puella fuit.</l>
            </div>

            <div type="poem" n="12">
                <l n="1">QVICUNQUE ille fuit, pueru[m] qui pinxit Amorem</l>
                <l n="2">Non ne putas miras hunc habuisse manus?</l>
                <l n="3">Is primum uidit, sine sensu uiuere amantes,</l>
                <l n="4">Et leuibus curis magna perire bona.</l>
                <l n="5">Idem non frustra uentosas addidit alas,</l>
                <l n="6">Fecit [et] humano corde uolare deum.</l>
                <l n="7">Scilicet alterna quoniam iactamur in unda,</l>
                <l n="8">Nostraq[ue] non ullis permanet aura locis.</l>
                <l n="9">Et merito hamatis manus est armata sagittis,</l>
                <l n="10">Et pharetra ex humero Gnosia utroque sonat</l>
                <l n="11">Ante ferit quoniam, tuti quàm cernimus hostem,</l>
                <l n="12">Nec quisquam ex illo uulnere sanus abit.</l>
                <l n="13">In me tela manent, manet [et] puerilis imago,</l>
                <l n="14">Sed certe pennas perdidit ille suas.</l>
                <l n="15">Euolat è nostro quoniam de pectore nusquam,</l>
                <l n="16">Assiduusq[ue] meo sanguine bella gerit.</l>
                <l n="17">Quid tibi iucundum siccis habitare medullis?</l>
                <l n="18">Si pudor est, alio traiice tela tua.</l>
                <l n="19">Intactos isto satius tentare ueneno.</l>
                <l n="20">Non ego, sed tenuis uapulat umbra mea:</l>
                <l n="21">Quam si perdideris, quis erit, qui talia cantet?</l>
                <l n="22">Haec mea musa leuis, gloria magna tua est,</l>
                <l n="23">Quae caput, [et] digitos, [et] lumina nigra puellae,</l>
                <l n="24">Et canit, ut soleant molliter ire pedes.</l>
            </div>

            <div type="poem" n="13">
                <l n="1">Non tot Achaemeniis armantur Susa sagittis,</l>
                <l n="2">Spicula quot nostro pectore fixit Amor.</l>
                <l n="3">Hic me tam graciles uetuit contemnere musas,</l>
                <l n="4">Iussit [et] Ascraeum sic habitare nemus:</l>
                <l n="5">Non ut Pieriae quercus mea uerba sequantur,</l>
                <l n="6">Aut possim Ismaria ducere ualle feras:</l>
                <l n="7">Sed magis ut nostro stupefiat Cynthia uersu.</l>
                <l n="8">Tunc ego sim Inachio notior arte Lino.</l>
                <l n="9">Non ego sum formae tantum mirator honestae,</l>
                <l n="10">Nec si qua illustres femina iactat auos.</l>
                <l n="11">Me iuuet in gremio doctae legisse puellae,</l>
                <l n="12">Auribus [et] puris scripta probasse mea.</l>
                <l n="13">Haec ubi contigerint, populi confusa ualeto</l>
                <l n="14">Fabula: nam domina iudice tutus ero.</l>
                <l n="15">Quòd si forte bonas ad pacem uerterit aures,</l>
                <l n="16">Possum inimicitias tunc ego ferre Iouis.</l>
                <l n="17">Quandocunque igitur nostros mors claudet ocellos,</l>
                <l n="18">Accipe quae serues funeris acta mei.</l>
                <l n="19">Nec mea tunc longa spatietur imagine pompa,</l>
                <l n="20">Nec tuba sit fati uana querela mei:</l>
                <l n="21">Nec mihi tunc fulcro sternatur lectus eburno,</l>
                <l n="22">Nec sit in Attalico mors mea nixa toro.</l>
                <l n="23">Desit odoriferis ordo mihi lancibus. assint</l>
                <l n="24">Plebeii paruae funeris exequiae.</l>
                <l n="25">Sat sit magna mei, si tres sint, pompa libelli,</l>
                <l n="26">Quos ego Persephonae maxima dona feram.</l>
                <l n="27">Tu uero nudum pectus lacerata sequeris,</l>
                <l n="28">Nec fueris nomen lassa uocare meum:</l>
                <l n="29">Osculaq[ue] in gelidis pones suprema labellis,</l>
                <l n="30">Cum dabitur Syrio munere plenus onyx.</l>
                <l n="31">Deinde, ubi suppositus cinerem mi fecerit ardor,</l>
                <l n="32">Accipiat manes paruula testa meos:</l>
                <l n="33">Et sit in exiguo laurus superaddita busto,</l>
                <l n="34">Quae tegat extincti funeris umbra locum.</l>
                <l n="35">Et duo sint uersus: Qui nunc iacet arida puluis, </l>
                <l n="36">Vnius hic quondam seruus amoris erat.</l>
                <l n="37">Nec minus haec nostri notescet fama sepulcri,</l>
                <l n="38">Quàm fuerant Phthii busta cruenta uiri.</l>
                <l n="39">Tu quoque, si quando uenies ad fata, memento</l>
                <l n="40">Hoc iter, ad lapides cana ueni memores.</l>
                <l n="41">Interea caue, sis nos aspernata sepultos,</l>
                <l n="42">Non nihil ad uerum conscia terra.</l>
                <l n="43">Atque utinam primis animam me ponere cunis</l>
                <l n="44">Iussisset quaeuis de tribus una soror.</l>
                <l n="45">Nam quò tam dubiae seruetur spiritus horae?</l>
                <l n="46">Nestoris est uisus post tria saecla cinis.</l>
                <l n="47">Si tam longaeuae minuisset fata senectae</l>
                <l n="48">Gallicus Iliacis miles in aggeribus;</l>
                <l n="49">Non ille Antilochi uidisset corpus humati,</l>
                <l n="50">Diceret aut, ò mors cur mihi sera uenis?</l>
                <l n="51">Tu tamen amisso non nunquam flebis amico.</l>
                <l n="52">Fas est praeteritos semper amare uiros.</l>
                <l n="53">Testis, qui niueum quondam percussit Adonim</l>
                <l n="54">Venantem Idalio uertice, durus aper.</l>
                <l n="55">Illis formosum fleuisse paludibus, illuc</l>
                <l n="56">Diceris effusa tu Venus isse coma.</l>
                <l n="57">Sed frustra mutos reuocabis Cynthia manes.</l>
                <l n="58">Nam mea quid poterunt ossa minuta loqui?</l>
            </div>

            <div type="poem" n="14">
                <l n="1">NON ita Dardanio gauisus Atrida triumpho est,</l>
                <l n="2">Cum caderent magnae Laomedontis opes;</l>
                <l n="3">Non sic errore exacto laetatus Vlysses,</l>
                <l n="4">Cum tetigit carae littora Dulichiae;</l>
                <l n="5">Nec sic Electra saluum cum aspexit Orestem,</l>
                <l n="6">Cuius falsa tenens fleuerat ossa soror;</l>
                <l n="7">Nec sic incolumem Minois Thesea uidit,</l>
                <l n="8">Daedaleum lino cum duce rexit iter;</l>
                <l n="9">Quanto ego praeterita collegi gaudia nocte.</l>
                <l n="10">Immortalis ero, si altera talis erit.</l>
                <l n="11">At, dum demissis supplex ceruicibus ibam,</l>
                <l n="12">Dicebar sicco uilior esse lacu.</l>
                <l n="13">Nec mihi iam fastus opponere quaerit iniquos,</l>
                <l n="14">Nec mihi ploranti lenta sedere potest.</l>
                <l n="15">Atque utinam non tam sero mihi nota fuisset</l>
                <l n="16">Conditio: cineri nunc medicina datur.</l>
                <l n="17">Ante pedes caecis lucebat semita nobis.</l>
                <l n="18">Scilicet insano nemo in amore uidet.</l>
                <l n="19">Hoc sensi prodesse magis. contemnite amantes.</l>
                <l n="20">Sic hodie ueniet, si qua negauit heri.</l>
                <l n="21">Pulsabant alii frustra, dominamq[ue] uocabant.</l>
                <l n="22">Mecum habuit positum lenta puella caput.</l>
                <l n="23">Haec mihi deuictis potior uictoria Parthis:</l>
                <l n="24">Haec spolia, haec reges, haec mihi currus erunt.</l>
                <l n="25">Magna ego dona tua figam Cytherea columna,</l>
                <l n="26">Taleq[ue] sub nostro nomine carmen erit:</l>
                <l n="27">Has pono ante tuas tibi diua Propertius aedes</l>
                <l n="28">Exuuias, tota nocte receptus amans.</l>
                <l n="29">Nunc ad te mea lux ueniet mea littora nauis</l>
                <l n="30">Seruata. an mediis sidat onusta uadis?</l>
                <l n="31">Et, si forte aliqua nobis mutabere culpa,</l>
                <l n="32">Vestibulum iaceam mortuus ante tuum.</l>
            </div>

            <div type="poem" n="15">
                <l n="1">Ò ME felicem, nox ò mihi candida! [et] ò tu</l>
                <l n="2">Lectule deliciis facte beate meis,</l>
                <l n="3">Quàm multa apposita narramus uerba lucerna,</l>
                <l n="4">Quantaq[ue], sublato lumine, rixa fuit.</l>
                <l n="5">Nam modo nudatis mecum est luctata papillis,</l>
                <l n="6">Interdum tunica duxit operta moram.</l>
                <l n="7">Illa meos somno lassos patefecit ocellos</l>
                <l n="8">Ore suo, [et] dixit, siccine lente iaces?</l>
                <l n="9">Quàm uario amplexu mutamus brachia, quantum</l>
                <l n="10">Oscula sunt labris nostra morata tuis.</l>
                <l n="11">Non iuuat in caeco Venerem corrumpere motu.</l>
                <l n="12">Si nescis, oculi sunt in amore duces.</l>
                <l n="13">Ipse Paris nuda fertur periisse Lacaena,</l>
                <l n="14">Cum Menelaeo surgeret è thalamo.</l>
                <l n="15">Nudus [et] Endymion Phoebi cepisse sororem</l>
                <l n="16">Dicitur, [et] nudae concubuisse deae.</l>
                <l n="17">Quòd si pertendens animo uestita cubaris,</l>
                <l n="18">Scissa ueste meas experiere manus:</l>
                <l n="19">Quin etiam, si me ulterius prouexerit ira,</l>
                <l n="20">Ostendes matri brachia laesa tuae.</l>
                <l n="21">Nec dum inclinatae prohibent te ludere mammae.</l>
                <l n="22">Viderit haec, si quam iam peperisse pudet.</l>
                <l n="23">Dum nos fata sinunt, oculos satiemus amore.</l>
                <l n="24">Nox tibi longa uenit, nec reditura dies.</l>
                <l n="25">Atque utinam haerentes sic nos uincire catena</l>
                <l n="26">Velles, ut nunquam solueret ulla dies.</l>
                <l n="27">Exemplo iunctae tibi sint in amore columbae,</l>
                <l n="28">Masculus [et] tutum femina coniugium.</l>
                <l n="29">Errat, qui finem uesani quaerit amoris.</l>
                <l n="30">Verus amor nullum nouit habere modum.</l>
                <l n="31">Terra prius falso partu deludet arantes,</l>
                <l n="32">Et citius nigros sol agitabit equos,</l>
                <l n="33">Fluminaq[ue] ad caput incipient reuocare liquores,</l>
                <l n="34">Aridus [et] sicco gurgite piscis erit,</l>
                <l n="35">Quàm possim nostros alio transferre calores.</l>
                <l n="36">Huius ero uiuus, mortuus huius ero.</l>
                <l n="37">Quòd mihi si secum tales concedere noctes</l>
                <l n="38">Illa uelit, uitae longus [et] annus erit.</l>
                <l n="39">Si dabit haec multas, fiam immortalis in illis.</l>
                <l n="40">Nocte una quiuis uel deus esse potest.</l>
                <l n="41">Qualem si cuncti uellent decurrere uitam,</l>
                <l n="42">Et pressi multo membra iacere mero,</l>
                <l n="43">Non ferrum crudele esset, neque bellica nauis,</l>
                <l n="44">Nec nostra Actiacum uerteret ossa mare;</l>
                <l n="45">Nec toties propriis circum oppugnata triumphis</l>
                <l n="46">Lassa foret crines soluere Roma suos.</l>
                <l n="47">Haec certe merito poterunt laudare minores.</l>
                <l n="48">Laeserunt nullos pocula nostra deos.</l>
                <l n="49">Tu modo, dum licet, hunc fructum ne desere uitae.</l>
                <l n="50">Omnia si dederis, oscula pauca dabis.</l>
                <l n="51">At ueluti folia arentes liquere corollas,</l>
                <l n="52">Quae passim calathis strata natare uides:</l>
                <l n="53">Sic nobis, qui nunc magnum speramus amantes,</l>
                <l n="54">Forsitan includet crastina fata dies.</l>
            </div>

            <div type="poem" n="16">
                <l n="1">PRAETOR ab Illyricis uenit modo Cynthia terris,</l>
                <l n="2">Maxima praeda tibi, maxima cura mihi.</l>
                <l n="3">Non potuit saxo uitam posuisse Cerauno.</l>
                <l n="4">Ah Neptune, tibi qualia dona darem.</l>
                <l n="5">Nunc sine me plena fiunt conuiuia mensa:</l>
                <l n="6">Nunc sine me tota ianua nocte patet.</l>
                <l n="7">Quare, si sapis, oblatas ne desere messes:,</l>
                <l n="8">Et stolidum pleno uellere carpe pecus.</l>
                <l n="9">Deinde, ubi consumpto restabit munere pauper;</l>
                <l n="10">Dic, alias iterum nauiget Illyrias.</l>
                <l n="11">Cynthia non sequitur fasces, nec curat honores.</l>
                <l n="12">Semper amatorum ponderat illa sinus.</l>
                <l n="13">At tu nunc nostro Venus ò succurre dolori,</l>
                <l n="14">Rumpat ut assiduis membra libidinibus.</l>
                <l n="15">Ergo muneribus quiuis mercatur amorem?</l>
                <l n="16">Iuppiter, indigna merce puella perit.</l>
                <l n="17">Semper in Oceanum mittit me quaerere gemmas,</l>
                <l n="18">Et iubet ex ipsa tollere dona Tyro.</l>
                <l n="19">Atque utinam Romae nemo esset diues, [et] ipse</l>
                <l n="20">Straminea posset dux habitare casa.</l>
                <l n="21">Nunquam uenales essent ad munus amicae;</l>
                <l n="22">Atque una fieret cana puella domo.</l>
                <l n="23">Non quia septenas noctes seiuncta cubaris,</l>
                <l n="24">Candida tam foedo brachia fusa uiro;</l>
                <l n="25">Non quia peccaris, testor te; sed quia uulgo</l>
                <l n="26">Formosis leuitas semper amica fuit.</l>
                <l n="27">Barbarus excussis agitat uestigia lumbis,</l>
                <l n="28">Et subito felix nunc mea regna tenet.</l>
                <l n="29">Aspice quid donis Eriphyle inuenit amaris,</l>
                <l n="30">Arserit [et] quantis nupta Creusa malis.</l>
                <l n="31">Nulla ne sedabit nostros iniuria fletus?</l>
                <l n="32">An dolor hic uitiis nescit abesse suis?</l>
                <l n="33">Tot iam abiere dies, cum me nec cura theatri,</l>
                <l n="34">Nec tetigit campi, nec mea musa iuuat.</l>
                <l n="35">Ah pudeat certe, pudeat: nisi forte, quod aiunt,</l>
                <l n="36">Turpis amor surdis auribus esse solet.</l>
                <l n="37">Cerne ducem, modo qui fremitu compleuit inani</l>
                <l n="38">Actia damnatis aequora militibus.</l>
                <l n="39">Hunc infamis amor uersis dare terga carinis</l>
                <l n="40">Iussit, [et] externo quaerere in orbe fugam.</l>
                <l n="41">Caesaris haec uirtus, [et] gloria Caesaris haec est.</l>
                <l n="42">Illa, qua uicit, condidit arma manu.</l>
                <l n="43">Sed quascunque tibi uestes, quoscunque smaragdos,</l>
                <l n="44">Quos ue dedit flauo lumine chrysolithos,</l>
                <l n="45">Haec uideam rapidas in uanum ferre procellas,</l>
                <l n="46">Quae tibi terra uelim, quae tibi fiet aqua.</l>
                <l n="47">Non semper placidus periuros ridet amantes</l>
                <l n="48">Iuppiter, [et] surda negligit aure preces.</l>
                <l n="49">Vidistin' toto sonitus percurrere caelo?</l>
                <l n="50">Fulminaq[ue] aetherea desiluisse domo?</l>
                <l n="51">Non haec Pleiades faciunt, neque aquosus Orion:</l>
                <l n="52">Nec sic de nihilo fulminis ira cadit.</l>
                <l n="53">Periuras tunc ille solet punire puellas,</l>
                <l n="54">Deceptus quoniam fleuit [et] ipse deus.</l>
                <l n="55">Quare ne tibi sit tanti Sidonia uestis,</l>
                <l n="56">Vt timeas quoties nubilus Auster erit.</l>
            </div>

            <div type="poem" n="17">
                <l n="1">MENTIRI noctem, promissis ducere amantem,</l>
                <l n="2">Hoc erit infectas sanguine habere manus.</l>
                <l n="3">Horum ego sum uates, quoties desertus amaras</l>
                <l n="4">Expleui noctes fractus utroque toro.</l>
                <l n="5">Vel tu Tantalea moueare ad flumina sorte,</l>
                <l n="6">Vt liquor arenti fallat ab ore sitim:</l>
                <l n="7">Vel tu Sisyphios licet admirere labores,</l>
                <l n="8">Difficile ut toto monte uolutet onus:</l>
                <l n="9">Durius, in terris nihil est, quod uiuat amante,</l>
                <l n="10">Nec modo si sapias, quod minus esse uelis.</l>
                <l n="11">Quem modo felicem, inuidia admirante, ferebant,</l>
                <l n="12">Nunc decimo admittor uix ego quoque die.</l>
                <l n="13">Nunc iacere è duro corpus iuuat impia saxo,</l>
                <l n="14">Sumere [et] in nostras tetra uenena manus.</l>
                <l n="15">Nunc licet in triuiis sicca requiescere luna,</l>
                <l n="16">Aut per rimosas mittere uerba fores.</l>
                <l n="17">Quod quamuis ita sit, dominam mutare cauebo.</l>
                <l n="18">Tum flebit, cum mi senserit esse fidem.</l>
            </div>

            <div type="poem" n="18">
                <l n="1">ASSIDVAE multis odium peperere querelae.</l>
                <l n="2">Frangitur in tacito femina saepe uiro.</l>
                <l n="3">Si quid uidisti, semper uidisse negato:</l>
                <l n="4">Aut si quid doluit forte, dolere nega.</l>
                <l n="7">Quid si iam canis aetas candeat annis?</l>
                <l n="8">Et faceret scissas languida ruga genas?</l>
                <l n="9">At non Tithoni spernens Aurora senectam</l>
                <l n="10">Desertum Eoa passa iacere domo est.</l>
                <l n="11">Illum saepe suis decedens fouit in ulnis,</l>
                <l n="12">Quàm prius adiunctos sedula lauit equos.</l>
                <l n="13">Illum ad uicinos cum amplexa quiesceret Indos,</l>
                <l n="14">Maturos iterum est questa redire dies.</l>
                <l n="15">Illa deos currum conscendens dixit iniquos,</l>
                <l n="16">Inuitum [et] terris praestitit officium,</l>
                <l n="17">Cum maiora senis Tithoni gaudia uiui,</l>
                <l n="18">Quàm grauis, amisso Memnone, luctus erat.</l>
                <l n="19">Cum sene non puduit talem dormire puellam,</l>
                <l n="20">Et canae toties oscula ferre comae.</l>
                <l n="21">At tu etiam iuuenem odisti me perfida, cum sis</l>
                <l n="22">Ipsa anus haud longa curua futura die.</l>
                <l n="5">Quin ego deminuo curam, quòd saepe Cupido</l>
                <l n="6">Huic malus esse solet, cui bonus ante fuit.</l>
                <l n="25">Nunc etiam infectos demens imitare Britanos,</l>
                <l n="26">Ludis [et] extremo tincta nitore caput.</l>
                <l n="29">Vt natura dedit, sic omnis recta figura.</l>
                <l n="30">Turpis Romano Belgicus ore color.</l>
                <l n="31">Illi sub terris fiant mala multa puellae,</l>
                <l n="32">Quae mentita suas uertit inepta comas.</l>
                <l n="33">De me, mi certe poteris formosa uideri;</l>
                <l n="34">Mi formosa satis, si modo saepe uenis.</l>
                <l n="27">An, si caeruleo quaedam sua tempora fuco</l>
                <l n="28">Tinxerit, iccirco caerula forma bona est?</l>
                <l n="23">Cum tibi nec frater, nec sit tibi filius ullus,</l>
                <l n="24">Frater ego, [et] tibi sim filius unus ego.</l>
                <l n="35">Ipse tuus semper tibi sit custodia lectus,</l>
                <l n="36">Nec nimis ornata fronte sedere uelis.</l>
                <l n="37">Credam ego, narranti noli committere famae.</l>
                <l n="38">Et terram rumor transilit, [et] maria.</l>
            </div>

            <div type="poem" n="19">
                <l n="1">ETSI, me inuito, discedis Cynthia Roma,</l>
                <l n="2">Laetor quòd sine me deuia rura colis.</l>
                <l n="3">Nullus erit castis iuuenis corruptor in agris,</l>
                <l n="4">Qui te blanditiis non sinat esse probam.</l>
                <l n="5">Nulla neque ante tuas orietur rixa fenestras,</l>
                <l n="6">Nec tibi clamatae somnus amarus erit.</l>
                <l n="7">Sola eris, [et] solos spectabis Cynthia montes,</l>
                <l n="8">Et pecus, [et] fines pauperis agricolae.</l>
                <l n="9">Illic te nulli poterunt corrumpere ludi,</l>
                <l n="10">Fanaq[ue] peccatis plurima caussa tuis.</l>
                <l n="11">Illic assidue tauros spectabis arantes,</l>
                <l n="12">Et uitem docta ponere falce comas:</l>
                <l n="13">Atque ibi rara feres inculto thura sacello,</l>
                <l n="14">Hoedus ubi agrestes corruet ante focos.</l>
                <l n="15">Protinus [et] nuda choreas imitabere sura;</l>
                <l n="16">Omnia ab externo sint modo tuta uiro.</l>
                <l n="17">Ipse ego uenabor: iam nunc me sacra Dianae</l>
                <l n="18">Suscipere, [et] Veneri ponere uota iuuat.</l>
                <l n="19">Incipiam captare feras, [et] reddere pinu</l>
                <l n="20">Cornua, [et] audaces ipse monere canes:</l>
                <l n="21">Non tamen, ut uastos ausim tentare leones,</l>
                <l n="22">Aut celer agrestes comminus ire sues.</l>
                <l n="23">Haec igitur mihi sit, lepores, audacia, molles</l>
                <l n="24">Excipere, [et] stricto figere auem calamo,</l>
                <l n="25">Quà formosa suo Clitumnus flumina luco</l>
                <l n="26">Integit, [et] niueos abluit unda boues.</l>
                <l n="27">Tu, quoties aliquid conabere, uita, memento</l>
                <l n="28">Venturum paucis me tibi luciferis.</l>
                <l n="29">Sic me nec solae poterunt auertere siluae,</l>
                <l n="30">Nec uaga muscosis flumina fusa iugis,</l>
                <l n="31">Quin ego in assidua mutem tua nomina lingua.</l>
                <l n="32">Absenti nemo non nocuisse uelit.</l>
            </div>

            <div type="poem" n="20">
                <l n="1">QVID fles abducta grauius Briseide? quid fles</l>
                <l n="2">Anxia captiua tristius Andromacha?</l>
                <l n="3">Quid ue mea de fraude deos insana fatigas?</l>
                <l n="4">Quid quereris nostram sic cecidisse fidem?</l>
                <l n="5">Non tam nocturna uolucris funesta querela</l>
                <l n="6">Attica Cecropiis obstrepit in foliis:</l>
                <l n="7">Nec tantum Niobe bis sex ad busta superba</l>
                <l n="8">Solicito lacrymans defluit à Sipylo.</l>
                <l n="9">Me licet aeratis astringant brachia nodis;</l>
                <l n="10">Sint mea uel Danaes condita membra domo;</l>
                <l n="11">In te ego [et] aeratas rumpam, mea uita, catenas,</l>
                <l n="12">Ferratam Danaes transiliamq[ue] domum.</l>
                <l n="13">De te quodcunque ad surdas mihi dicitur aures:</l>
                <l n="14">Tu modo ne dubita de grauitate mea.</l>
                <l n="15">Ossa tibi iuro per matris, [et] ossa parentis,</l>
                <l n="16">(Si fallo, cinis heu sit mihi uterque grauis)</l>
                <l n="17">Me tibi ad extremas mansurum, uita, tenebras.</l>
                <l n="18">Ambos una fides auferet, una dies,</l>
                <l n="19">Quòd si nec nomen, nec me tua forma teneret;</l>
                <l n="20">Posset seruitium mite tenere tuum.</l>
                <l n="21">Septima iam plenae deducitur orbita lunae,</l>
                <l n="22">Cum de me, [et] de te compita nulla tacent.</l>
                <l n="23">Interea nobis non nunquam ianua mollis,</l>
                <l n="24">Non nunquam lecti copia facta tui:</l>
                <l n="25">Nec mihi muneribus nox ulla est empta beatis,</l>
                <l n="26">Quicquid eram, hoc animi gratia magna tui.</l>
                <l n="27">Cum te tam multi peterent, tu me una petisti.</l>
                <l n="28">Possum ego naturae non meminisse tuae?</l>
                <l n="29">Tum me uel tragicae uexetis Erinnyes, [et] me</l>
                <l n="30">Inferno damnes Aeace iudicio;</l>
                <l n="31">Atque inter Tityi uolucres mea poena uagetur</l>
                <l n="32">Tumq[ue] ego Sisyphio saxa labore geram.</l>
                <l n="33">Nec tu supplicibus me sis uenerata tabellis.</l>
                <l n="34">Vltima talis erit, quae mea prima fides.</l>
                <l n="35">Hoc mihi perpetuo ius est, quòd solus amator.</l>
                <l n="36">Nec cito desisto, nec temere incipio.</l>
            </div>

            <div type="poem" n="21">
                <l n="1">AH quantum de me Panthi tibi pagina finxit,</l>
                <l n="2">Tantum illi Pantho ne sit amica Venus.</l>
                <l n="3">Sed tibi iam uideor Dodona uerior augur.</l>
                <l n="4">Vxorem ille tuus pulcher amator habet.</l>
                <l n="5">Tot noctes periere: nihil pudet. aspice, cantat</l>
                <l n="6">Liber: tu nimium credula sola iaces.</l>
                <l n="7">Et nunc inter eos tu sermo es: te ille superbus</l>
                <l n="8">Dicit se inuito saepe fuisse domi.</l>
                <l n="9">Dispeream, si quicquam aliud, quàm gloria, de te</l>
                <l n="10">Quaeritur. has luades ille maritus habet.</l>
                <l n="11">Colchida sic hospes quondam decepit Iason.</l>
                <l n="12">Eiecta est, tenuit nanque Creusa domum.</l>
                <l n="13">Sic à Dulichio iuuene est elusa Calypso.</l>
                <l n="14">Vidit amatorem pandere uela suum.</l>
                <l n="15">Ah nimium faciles aurem praebere puellae.</l>
                <l n="16">Discite, desertae, non temere esse bonae.</l>
                <l n="17">Huic quoque, qui restat, iam pridem quaeritur alter.</l>
                <l n="18">Experta in primo stulta cauere potest.</l>
                <l n="19">Nos quocunque loco, nos omni tempore tecum,</l>
                <l n="20">Siue aegra pariter, siue ualente, sumus.</l>
            </div>

            <div type="poem" n="22">
                <l n="1">SCIS here mi multas pariter placuisse puellas,</l>
                <l n="2">Scis mihi Demophoon multa uenire mala.</l>
                <l n="3">Nulla meis frustra lustrantur compita plantis.</l>
                <l n="4">O nimis exitio nata theatra meo.</l>
                <l n="5">Siue aliquis molli deducit candida gestu</l>
                <l n="6">Brachia, seu uarios incinit ore modos.</l>
                <l n="7">Interea nostri quaerunt sibi uulnus ocelli,</l>
                <l n="8">Candida non tecto pectore si qua sedet.</l>
                <l n="9">Siue uagi crines puris in frontibus errant,</l>
                <l n="10">Indica quos medio uertice gemma tenet.</l>
                <l n="11">Quae si forte aliquid uultu mihi dura negarat,</l>
                <l n="12">Frigida de tota fronte cadebat aqua.</l>
                <l n="13">Quaeris Demophoon cur sim tam mollis in omnes.</l>
                <l n="14">Quod quaeris, quare non habet ullus amor?</l>
                <l n="15">Cur aliquis sacris laniat sua brachia cultris?</l>
                <l n="16">Et Phrygis insanos caeditur ad numeros?</l>
                <l n="17">Vnicuique dedit uitium natura creato.</l>
                <l n="18">Mi Fortuna aliquid semper amare dedit.</l>
                <l n="19">Me licet [et] Thamyrae cantoris fata sequantur:</l>
                <l n="20">Nunquam ad formosas inuide caecus ero.</l>
                <l n="21">Sed, tibi si exiles uideor tenuatus in artus:</l>
                <l n="22">Falleris: haud unquam est culta labore Venus.</l>
                <l n="23">Percontere licet: saepe est experta puella</l>
                <l n="24">Officium tota nocte ualere meum.</l>
                <l n="25">Iuppiter Alcmenae geminas requieuerat arctos,</l>
                <l n="26">Et caelum noctu bis sine rege fuit:</l>
                <l n="27">Nec tamen iccirco languens ad fulmina uenit.</l>
                <l n="28">Nullus amor uires eripit ipse suas.</l>
                <l n="29">Quid cum è complexu Briseidos iret Achilles,</l>
                <l n="30">Num fugere minus Thessala tela Phryges?</l>
                <l n="31">Quid ferus Andromachae lecto cum surgeret Hector,</l>
                <l n="32">Bella Mycenaeae non timuere rates?</l>
                <l n="33">Ille uel hic classes poterat, uel perdere muros.</l>
                <l n="34">Hic ego Pelides, hic ferus Hector ego.</l>
                <l n="35">Aspice uti caelo modo sol, modo luna ministret:</l>
                <l n="36">Sic etiam nobis una puella parum est.</l>
                <l n="37">Altera me cupidis teneat, foueatq[ue] lacertis:</l>
                <l n="38">Altera, si quando est, non sinit esse locum:</l>
                <l n="39">Aut, si forte irata meo sit facta ministro,</l>
                <l n="40">Vt sciat esse aliam, quae uelit esse mea.</l>
                <l n="41">Nam melius duo defendunt retinacula nauem,</l>
                <l n="42">Tutius [et] geminos anxia mater alit.</l>
                <l n="43">Aut, si es dura, nega: sin es non dura, uenito.</l>
                <l n="44">Quid iuuat in nullo pondere uerba loqui?</l>
                <l n="45">Hic unus dolor est ex omnibus acer amanti,</l>
                <l n="46">Speranti subito si qua uenire negat.</l>
                <l n="47">Quanta illum toto uersant suspiria lecto,</l>
                <l n="48">Cum recipi, quem non nouerit, illa putat.</l>
                <l n="49">Et rursum puerum quaerendo audita fatigat:</l>
                <l n="50">Quem, quae scire timet, dicere plura iubet.</l>
            </div>

            <div type="poem" n="23">
                <l n="1">CVI fuit indocti fugienda haec semita uulgi,</l>
                <l n="2">Ipsa petita lacu nunc mihi dulcis aqua est.</l>
                <l n="3">Ingenuus quisquam alterius dat munera seruo,</l>
                <l n="4">Vt commissa suae uerba ferat dominae?</l>
                <l n="5">Et quaerit toties, quaenam nunc porticus illam</l>
                <l n="6">Integit? [et] campo quo mouet illa pedes?</l>
                <l n="7">Deinde ubi pertuleris, quos dicit fama labores</l>
                <l n="8">Herculis, ut scribat, muneris ecquid habes?</l>
                <l n="5">Cernere uti possis uultum custodis auari,</l>
                <l n="6">Captus [et] immunda saepe latere casa.</l>
                <l n="7">Quàm care semel in toto nox uertitur anno.</l>
                <l n="8">Ah pereant, si quos ianua clausa iuuat.</l>
                <l n="9">Contra reiecto quae libera uadit amictu,</l>
                <l n="10">Custodum [et] nullo septa tumore, placet;</l>
                <l n="11">Cui saepe immundo Sacra conteritur uia socco,</l>
                <l n="12">Nec sinit esse moram, si quis adire uelit.</l>
                <l n="13">Differet haec nunquam, nec poscet garula, quae te</l>
                <l n="14">Astrictus ploret saepe dedisse pater.</l>
                <l n="15">Nec dicet, timeo: propera iam surgere quaeso:</l>
                <l n="16">Infelix hodie uir mihi rure uenit.</l>
                <l n="17">Et quas Euphrates, [et] quas mihi misit Orontes</l>
                <l n="18">Me capiant. nolim furta pudica tori.</l>
                <l n="19">Libertas quoniam nulli iam restat amanti.</l>
                <l n="20">Nullus liber erit, si quis amare uolet.</l>
            </div>

            <div type="poem" n="24">
                <l n="1">TV loqueris, cum sis iam toto fabula libro,</l>
                <l n="2">Et tua sit toto Cynthia lecta foro.</l>
                <l n="3">Cui non his uerbis aspergat tempora sudor?</l>
                <l n="4">Aut pudor ingenuus, aut reticendus, amor?</l>
                <l n="5">Quòd si tam facilis spiraret Cynthia nobis;</l>
                <l n="6">Non ego nequitiae dicerer esse caput.</l>
                <l n="7">Nec sic per totam infamis traducerer urbem,</l>
                <l n="8">Vrerer [et] quamuis, nomine uerba darem.</l>
                <l n="9">Quare ne tibi sit mirum me quaerere uiles.</l>
                <l n="10">Parcius infamant. num tibi caussa leuis?</l>
                <l n="11">Et modo pauonis caudae flabella superbae,</l>
                <l n="12">Et manibus dura frigus habere pila,</l>
                <l n="13">Et cupit iratum talos me poscere eburnos,</l>
                <l n="14">Quaeq[ue] nitent sacra uilia dona uia.</l>
                <l n="15">Ac peream, si me ista mouent dispendia: sed me</l>
                <l n="16">Fallaci dominae iam pudet esse iocum.</l>
                <l n="17">Hoc erat in primis, quod me gaudere iubebas?</l>
                <l n="18">Tam te formosam non pudet esse leuem?</l>
                <l n="19">Vna, aut altera nox nondum est in amore peracta,</l>
                <l n="20">Et dicor lecto iam grauis esse tuo.</l>
                <l n="21">Me modo laudabas, [et] carmina nostra legebas.</l>
                <l n="22">Ille tuus pennas tam cito uertit amor.</l>
                <l n="23">Contendat mecum ingenio, contendat [et] arte,</l>
                <l n="24">In primis una discat amare domo.</l>
                <l n="25">Si libitum tibi erit, Lernaeas pugnet ad hydras,</l>
                <l n="26">Et tibi ab Hesperio mala dracone ferat.</l>
                <l n="27">Tetra uenena libens, [et] naufragus ebibat undas,</l>
                <l n="28">Et nunquam pro te deneget esse miser.</l>
                <l n="29">Quos utinam in nobis uita experiare labores,</l>
                <l n="30">Iam tibi de timidis iste proteruus erit,</l>
                <l n="31">Qui nunc se in timidum iactando uenit honorem.</l>
                <l n="32">Dissidium uobis proximus annus erit.</l>
                <l n="33">At me non aetas mutabit tota sibyllae,</l>
                <l n="34">Non labor Alcidae, non niger ille dies.</l>
                <l n="35">Tu mea compones, [et] dices: ossa Properti</l>
                <l n="36">Haec tua sunt, eheu tu mihi certus eras.</l>
                <l n="37">Certus eras eheu, quamuis nec sanguine auito</l>
                <l n="38">Nobilis, [et] quamuis non ita diues eras.</l>
                <l n="39">Nil ego non patiar, nunquam me iniuria mutat.</l>
                <l n="40">Ferre, ego, formosam, nullum onus esse puto.</l>
                <l n="41">Credo ego non paucos ista periisse figura:</l>
                <l n="42">Credo ego, sed multos non habuisse fidem.</l>
                <l n="43">Paruo dilexit spatio Minoida Theseus,</l>
                <l n="44">Phyllida Demophoon, hospes uterque malus.</l>
                <l n="45">Iam tibi Iasonia nota est Medea carina,</l>
                <l n="46">Et modo seruato sola relicta uiro.</l>
                <l n="47">Dura est, quae multis simulatum fingit amorem,</l>
                <l n="48">Et se plus uni si qua parare potest.</l>
                <l n="49">Noli nobilibus, noli conferre beatis.</l>
                <l n="50">Vix uenit, extremo qui legat ossa die.</l>
                <l n="51">Ii tibi nos erimus: sed tu potius, precor, ut me</l>
                <l n="52">Demissis plangas pectora nuda comis.</l>
            </div>

            <div type="poem" n="25">
                <l n="1">VNICA nata meo pulcherrima cura dolori,</l>
                <l n="2">Excludit quoniam sors mea saepe, ueni.</l>
                <l n="3">Ista meis fiet notissima forma libellis,</l>
                <l n="4">Calue tua uenia, pace Catulle tua.</l>
                <l n="5">Miles depositis annosus secubat armis:</l>
                <l n="6">Grandaeuiq[ue] negant ducere aratra boues:</l>
                <l n="7">Putris [et] in uacua requiescit nauis arena:</l>
                <l n="8">Et uetus in templo bellica parma uacat.</l>
                <l n="9">At me ab amore tuo deducet nulla senectus,</l>
                <l n="10">Siue ego Tithonus, siue ego Nestor ero.</l>
                <l n="11">Nonne fuit satius duro seruire tyranno,</l>
                <l n="12">Et gemere in tauro saeue Perille tuo?</l>
                <l n="13">Gorgonis [et] satius fuit obdurescere uultu?</l>
                <l n="14">Caucasias etiam si pateremur aues?</l>
                <l n="15">Sed tamen obscura teritur rubigine mucro</l>
                <l n="16">Ferreus, [et] paruo saepe liquore silex.</l>
                <l n="17">At nullo dominae teritur sublimine amor, qui</l>
                <l n="18">Restat, [et] immerita sustinet aure minas.</l>
                <l n="19">Vltro contemptus rogat, [et] peccasse fatetur</l>
                <l n="20">Laesus, [et] inuitis ipse redit pedibus.</l>
                <l n="21">Tu quoque, qui pleno fastus assumis amore,</l>
                <l n="22">Credule, nulla diu femina pondus habet.</l>
                <l n="23">An quisquam in mediis persoluit uota procellis?</l>
                <l n="24">Cum saepe in portu fracta carina natet?</l>
                <l n="25">Aut prius infecto deposcit praemia cursu,</l>
                <l n="26">Septima quàm metam triuerit arte rota?</l>
                <l n="27">Mendaces ludunt flatus in amore secundi.</l>
                <l n="28">Si qua uenit sero, magna ruina uenit.</l>
                <l n="29">Tu tamen interea, quamuis te diligat illa,</l>
                <l n="30">In tacito cohibe gaudia clausa sinu.</l>
                <l n="31">Nanque in amore suo semper sua maxima cuique</l>
                <l n="32">Nescio quo pacto uerba nocere solent.</l>
                <l n="33">Quamuis te persaepe uocet, semel ire memento.</l>
                <l n="34">Inuidiam quod habet, non solet esse diu.</l>
                <l n="37">Et, si saecla forent antiquis grata puellis,</l>
                <l n="38">Essem ego quod nunc tu. tempore uincor ego.</l>
                <l n="39">Non tamen ista meos mutabunt saecula mores.</l>
                <l n="40">Vnusquisque sua nouerit ire uia.</l>
                <l n="41">At uos, qui officia in multos reuocatis amores,</l>
                <l n="42">Quantum sic cruciat lumina uestra dolor.</l>
                <l n="43">Vidistis pleno teneram candore puellam,</l>
                <l n="44">Vidistis fusco. dulcis uterque color.</l>
                <l n="45">Vidistis quandam Argiua prodire figura,</l>
                <l n="46">Vidistis nostras. utraque forma rapit.</l>
                <l n="47">Illaq[ue] plebeio, uel sit sandycis amictu,</l>
                <l n="48">Haec, atque illa mali uulneris una uia est.</l>
                <l n="49">Cum satis una tuis insomnia portet ocellis,</l>
                <l n="50">Vna sit [et] cuiuis femina multa mala.</l>
            </div>

            <div type="poem" n="26">
                <l n="1">VIDI ego te in somnis fracta, mea uita, carina</l>
                <l n="2">Ionio lassas ducere rore manus,</l>
                <l n="3">Et quaecunque in me fueras mentita, fateri,</l>
                <l n="4">Nec iam humore graues tollere posse comas:</l>
                <l n="5">Qualem purpureis agitauit fluctibus Hellen,</l>
                <l n="6">Aurea quam molli tergore uexit ouis.</l>
                <l n="7">Quàm timui, ne forte tuum mare nomen haberet,</l>
                <l n="8">Atque tua labens nauita fleret aqua.</l>
                <l n="9">Quae tum ego Neptuno, quae tum cum Castore fratri,</l>
                <l n="10">Quaeq[ue] tibi excepi tum dea Leucothoe.</l>
                <l n="11">At tu, uix primas extollens gurgite palmas,</l>
                <l n="12">Saepe meum nomen iam peritura uocas.</l>
                <l n="13">Quòd si forte tuos uidisset Glaucus ocellos,</l>
                <l n="14">Esses Ionii facta puella maris;</l>
                <l n="15">Et tibi prae inuidia Nereides increpitarent,</l>
                <l n="16">Candida Nisee, caerula Cymothoe.</l>
                <l n="17">Sed tibi subsidio Delphinum currere uidi,</l>
                <l n="18">Qui puto Arioniam uexerat ante lyram.</l>
                <l n="19">Iamq[ue] ego conabar summo me mittere saxo,</l>
                <l n="20">Cum mihi discussit talia uisa metus.</l>
                <l n="21">Nunc admirentur, quòd tam mihi pulchra puella</l>
                <l n="22">Seruiat, [et] tota dicar in urbe potens.</l>
                <l n="23">Non, si Cambysae redeant, [et] flumina Croesi,</l>
                <l n="24">Dicat, de nostro surge poeta toro.</l>
                <l n="25">Nam mea cum recitat, dicit se odisse beatos.</l>
                <l n="26">Carmina tam sancte nulla puella colit.</l>
                <l n="27">Multum in amore fides, multum constantia prodest.</l>
                <l n="28">Qui dare multa potest, multa [et] amare potest.</l>
                <l n="29">Seu mare per longum mea cogitet ire puella,</l>
                <l n="30">Hanc sequar, [et] fidos una aget aura duos.</l>
                <l n="31">Vnum littus erit sopitis, unaq[ue] tecto</l>
                <l n="32">Arbor, [et] ex una saepe bibemus aqua.</l>
                <l n="33">Et tabula una duos poterit componere amantes,</l>
                <l n="34">Prora cubile mihi, seu mihi puppis erit.</l>
                <l n="35">Omnia perpetiar, saeuus licet urgeat Eurus,</l>
                <l n="36">Velaq[ue] in incertum frigidus Auster agat.</l>
                <l n="37">Quicunque [et] uenti miserum uexastis Vlissem,</l>
                <l n="38">Et Danaum Euboico littore mille rates,</l>
                <l n="39">Et qui mouistis duo littora, cum rudis Argus</l>
                <l n="40">Dux erat ignoto missa columba mari.</l>
                <l n="41">Illa meis tantum non unquam desit ocellis,</l>
                <l n="42">Incendat nauem Iuppiter ipse licet.</l>
                <l n="43">Certe iisdem nudi pariter iactabimur oris.</l>
                <l n="44">Me licet unda ferat, te modo terra tegat.</l>
                <l n="45">Sed non Neptunus tanto crudelis amori,</l>
                <l n="46">Neptunus fratri par in amore Ioui.</l>
                <l n="47">Testis Amymone, latices cum ferret in aruis,</l>
                <l n="48">Compressa, [et] Lernae pulsa tridente palus.</l>
                <l n="49">Iam deus amplexu uotum persoluit, at illi</l>
                <l n="50">Aurea diuinas urna refudit aquas.</l>
                <l n="51">Crudelem [et] Boream rapta Orithyia negauit.</l>
                <l n="52">Hic deus [et] terras, [et] maria alta domat.</l>
                <l n="53">Crede mihi, nobis mitescet Scylla, nec unquam</l>
                <l n="54">Alternante uorans uasta Charybdis aqua.</l>
                <l n="55">Ipsaq[ue] sidera erunt nullis obscura tenebris.</l>
                <l n="56">Purus [et] Orion, purus [et] Hoedus erit.</l>
                <l n="57">Quòd mihi si ponenda tuo sit corpore uita,</l>
                <l n="58">Exitus hic nobis non inhonestus erit.</l>
            </div>

            <div type="poem" n="27">
                <l n="1">AT VOS incertam mortales funeris horam</l>
                <l n="2">Quaeritis, [et] qua sit mors aditura uia.</l>
                <l n="3">Quaeritis [et] caelo Phaenicum inuenta sereno,</l>
                <l n="4">Quae sit stella homini commoda, quaeq[ue] mala.</l>
                <l n="5">Seu pedibus Parthos sequimur, seu classe Britanos,</l>
                <l n="6">Et maris, [et] terrae caeca pericla uiae.</l>
                <l n="7">Rursus [et] obiectum fletis capiti esse tumaltum,</l>
                <l n="8">Cum Mauors dubias miscet utrinque manus.</l>
                <l n="9">Praeterea domibus flamam, domibusq[ue] ruinam,</l>
                <l n="10">Neu subeant labris pocula nigra tuis.</l>
                <l n="11">Solus amans nouit quando periturus, [et] à qua</l>
                <l n="12">Morte, neque hic Boreae flabra, neque arma timet.</l>
                <l n="13">Iam licet [et] Stygia sedeat sub arundine remex,</l>
                <l n="14">Cernat [et] infernae tristia uela ratis,</l>
                <l n="15">Si modo clamantis reuocauerit aura puellae,</l>
                <l n="16">Concessum nulla lege redibit iter.</l>
            </div>

            <div type="poem" n="28">
                <l n="1">IVPPITER affectae tandem miserere puellae.</l>
                <l n="2">Tam formosa tuum mortua crimen erit.</l>
                <l n="3">Venit enim tempus, quo torridus aestuat aer,</l>
                <l n="4">Incipit [et] sicco feruere terra cane.</l>
                <l n="5">Sed non tam ardoris culpa est, neque crimina caeli,</l>
                <l n="6">Quàm, toties sanctos non habuisse deos.</l>
                <l n="7">Hoc perdit miseras, hoc perdidit ante puellas:</l>
                <l n="8">Quicquid iurarunt, uentus, [et] unda rapit.</l>
                <l n="9">Num sibi collatam doluit Venus? illa peraeque</l>
                <l n="10">Prae se formosis inuidiosa dea est.</l>
                <l n="11">An contempta tibi Iunonis templa Pelasgae?</l>
                <l n="12">Palladis aut oculos ausa negare bonos?</l>
                <l n="13">Semper formosae non nostis parcere uerbis.</l>
                <l n="14">Hoc tibi lingua nocens, hoc tibi forma dedit.</l>
                <l n="15">Sed tibi, uexatae per multa pericula uitae,</l>
                <l n="16">Extremo ueniet mollior hora die.</l>
                <l n="17">Io uersa caput primos mugiuerat annos:</l>
                <l n="18">Nunc dea, quae Nili flumina uacca bibit.</l>
                <l n="19">Ino etiam prima terras aetate uagata est:</l>
                <l n="20">Hanc miser implorat nauita Leucothoen.</l>
                <l n="21">Andromede monstris fuerat deuota marinis:</l>
                <l n="22">Haec eadem Persei nobilis uxor erat.</l>
                <l n="23">Callisto Arcadios errauerat ursa per agros:</l>
                <l n="24">Haec nocturna suo sidere uela regit.</l>
                <l n="25">Quòd si forte tibi properarint fata quietem,</l>
                <l n="26">Illa sepulturae fata beata tuae:</l>
                <l n="27">Narrabis Semelae, quo sit formosa periclo:</l>
                <l n="28">Credet [et] illa suo docta puella malo.</l>
                <l n="29">Et tibi Maeonidas, interq[ue] heroidas omnes</l>
                <l n="30">Primus erit, nulla non tribuente, locus.</l>
                <l n="31">Nunc, utcunque potes, fato gere saucia morem.</l>
                <l n="32">Et deus, [et] durus uertitur ipse dies.</l>
                <l n="33">Hoc tibi uel poterit coniux ignoscere Iuno.</l>
                <l n="34">Frangitur [et] Iuno, si qua puella perit.</l>
                <l n="35">Deficiunt magico torti sub carmine rhombi,</l>
                <l n="36">Et tacet extincto laurus adusta foco.</l>
                <l n="37">Et iam luna negat toties descendere caelo,</l>
                <l n="38">Nigraq[ue] funestum condidit omen auis,</l>
                <l n="39">Vna ratis fati nostros portabit amores</l>
                <l n="40">Caerula ad infernos uelificata lacus.</l>
                <l n="41">Si non unius, quaeso miserere duorum.</l>
                <l n="42">Viuam, si uiuet: si cadet illa, cadam.</l>
                <l n="43">Pro quibus optatis sacro me carmine damno.</l>
                <l n="44">Scribam ego, per magnum est salua puella Iouem.</l>
                <l n="45">Ante tuosq[ue] pedes illa ipsa adoperta sedebit,</l>
                <l n="46">Narrabitque sedens longa pericla sua.</l>
                <l n="47">Haec tua Persephone maneat clementia: nec tu</l>
                <l n="48">Persephones coniux saeuior esse uelis.</l>
                <l n="49">Sunt apud infernos tot millia formosarum:</l>
                <l n="50">Pulchra sit in superis scilicet una locis.</l>
                <l n="51">Vobiscum est Iope, uobiscum candida Tyro,</l>
                <l n="52">Vobiscum Europe, nec proba Pasiphae,</l>
                <l n="53">Et quot Troia tulit, uetus [et] quot Achaia formas,</l>
                <l n="54">Et Phoebi, [et] Priami diruta regna senis:</l>
                <l n="55">Et quaecunque erat in numero Romana puella,</l>
                <l n="56">Occidit: has omnes ignis auarus habet.</l>
                <l n="57">Nec forma aeternu[m], aut cuiquam est fortuna pere[n]nis,</l>
                <l n="58">Longius, aut propius mors sua quenque manet.</l>
                <l n="59">Tu quoniam es mea lux magno dimissa periclo,</l>
                <l n="60">Munera Dianae debita redde choro,</l>
                <l n="61">Redde etiam excubias diuae nunc, ante iuuencae.</l>
                <l n="62">Votiuas noctes [et] mihi solue decem.</l>
            </div>

            <div type="poem" n="29">
                <l n="1">HESTERNA mea lux cum potus nocte uagarer,</l>
                <l n="2">Nec me seruorum duceret ulla manus,</l>
                <l n="3">Obuia nescio quot pueri mihi turba minuta</l>
                <l n="4">Venerat, hos uetuit me numerare timor,</l>
                <l n="5">Quorum alii faculas, alii retinere sagittas,</l>
                <l n="6">Pars etiam uisa est uincla parare mihi.</l>
                <l n="7">Sed nudi fuerant: quorum lasciuior unus,</l>
                <l n="8">Arripite hunc, inquit: nam bene nostis eum.</l>
                <l n="9">Hic erat, hunc mulier nobis irata locauit,</l>
                <l n="10">Dixit, [et] in collo iam mihi nodus erat.</l>
                <l n="11">Hic alter iubet in medium propellere, [et] alter:</l>
                <l n="12">Intereat qui nos non putat esse deos.</l>
                <l n="13">Haec te non meritum totas expectat in horas,</l>
                <l n="14">At tu nescio quas quaeris inepte fores.</l>
                <l n="15">Quae cum Sidoniae nocturna ligamina mitrae</l>
                <l n="16">Soluerit, atque oculos mouerit illa graues,</l>
                <l n="17">Afflabunt tibi non Arabum de gramine odores,</l>
                <l n="18">Sed quos ipse suis fecit Amor manibus.</l>
                <l n="19">Parcite iam fratres, iam certos spondet amores,</l>
                <l n="20">Et iam ad mandatam uenimus ecce domum.</l>
                <l n="21">Atque ita me iniecto duxerunt rursus amictu.</l>
                <l n="22">I nunc, [et] noctes disce manere domi.</l>>
                <l n="23">Mane erat, [et] uolui, si sola quiesceret illa,</l>
                <l n="24">Visere, at in lecto Cynthia sola fuit.</l>
                <l n="25">Obstupui: non illa mihi formosior unquam</l>
                <l n="26">Visa, neque ostrina cum fuit in tunica.</l>
                <l n="27">Ibat [et] hinc castae narratum somnia Vestae,</l>
                <l n="28">Neu sibi, ne ue mihi quae nocitura forent.</l>
                <l n="29">Talis uisa mihi somno demissa recenti.</l>
                <l n="30">Heu quantum per se candida forma ualet.</l>
                <l n="31">Quid tu matutinus ait speculator amicae,</l>
                <l n="32">Me similem uestris moribus esse putas?</l>
                <l n="33">Non ego tam facilis, sat erit mihi cognitus unus,</l>
                <l n="34">Vel tu, uel si quis uerior esse potest.</l>
                <l n="35">Apparent non ulla toro uestigia presso,</l>
                <l n="36">Signa uoluptatis non iacuisse duos.</l>
                <l n="37">Aspice ut in toto nullus mihi corpore surgat</l>
                <l n="38">Spiritus, admisso notus adulterio.</l>
                <l n="39">Dixit, [et] opposita propellens suauia dextra,</l>
                <l n="40">Prosilit in laxa nixa pedem solea.</l>
                <l n="41">Sic ego tam sancti custos recludor amoris,</l>
                <l n="42">Ex illo felix nox mihi nulla fuit.</l>
            </div>

            <div type="poem" n="30">
                <l n="1">QVÒ fugis ah deme[n]s? nulla est fuga: tu licet usque</l>
                <l n="2">Ad Tanaim fugias, usque sequetur Amor.</l>
                <l n="3">Non, si Pegaseo uecteris in aere dorso;</l>
                <l n="4">Nec, tibi si Persei mouerit ala pedes;</l>
                <l n="5">Vel, si te sectae rapiant talaribus aurae;</l>
                <l n="6">Nil tibi Mercurii proderit alta uia.</l>
                <l n="7">Instat semper Amor supra caput, instat amanti,</l>
                <l n="8">Et grauis ipse super libera colla sedet.</l>
                <l n="9">Excubat ille acer custos, [et] tollere nunquam</l>
                <l n="10">Te patietur humo lumina capta semel.</l>
                <l n="11">Et iam si pecces, deus exorabilis ille est,</l>
                <l n="12">Si modo praesentis uiderit esse preces.</l>
                <l n="13">Ista senes licet accusent conuiuia duri:</l>
                <l n="14">Nos modo propositum uita teramus iter.</l>
                <l n="15">Illorum antiquis onerentur legibus aures.</l>
                <l n="16">Hic locus est, in quo tibia docta sones:</l>
                <l n="17">Quae non iure uado Maeandri iacta natasti,</l>
                <l n="18">Turpia cum faceret Palladis ora tumor.</l>
                <l n="19">Nunc iam dura paras, Phrygias nunc ire per undas,</l>
                <l n="20">Et petere Hyrcani littora nota maris,</l>
                <l n="21">Spargereq[ue] alterna communes caede penates,</l>
                <l n="22">Et ferre ad patrios praemia dira lares.</l>
                <l n="23">Vna contentum pudeat me uiuere amica.</l>
                <l n="24">Hoc si crimen erit, crimen amoris erit.</l>
                <l n="25">Mi nemo obiiciat. libeat tibi Cynthia mecum</l>
                <l n="26">Roscida muscosis antra tenere iugis.</l>
                <l n="27">Illic aspicies scopulis haerere sorores,</l>
                <l n="28">Et canere antiqui dulcia furta Iouis,</l>
                <l n="29">Vt semel est combustus, ut est deperditus Io:,*</l>
                <l n="30">Denique ut ad Troiae tecta uolarit auis.</l>
                <l n="31">Quòd si nemo extat, qui uicerit alitis arma;</l>
                <l n="32">Communis culpae cur reus unus agor?</l>
                <l n="33">Nec tu uirginibus reuerentia moueris ora:</l>
                <l n="34">Hic quoque non nescit, quid sit, amare, chorus?</l>
                <l n="35">Si tamen Oeagri quaedam compressa figura</l>
                <l n="36">Bistoniis olim rupibus accubuit.</l>
                <l n="37">Hic ubi me prima statuent in parte choreae,</l>
                <l n="38">Et medius docta cuspide Bacchus erit.</l>
                <l n="39">Tum capiti sacros patiar pendere corymbos.</l>
                <l n="40">Nam sine te nostrum non ualet ingenium.</l>
            </div>

            <div type="poem" n="31">
                <l n="1">QVAERIS cur ueniam tibi tardior? aurea Phoebi</l>
                <l n="2">Porticus à magno Caesare aperta fuit.</l>
                <l n="3">Tantam erat in speciem Poenis digesta columnis:</l>
                <l n="4">Inter quas Danai femina turba senis.</l>
                <l n="5">Hic equidem Phoebo uisus mihi pulchrior ipso</l>
                <l n="6">Marmoreus tacita carmen hiare lyra.</l>
                <l n="7">Atque aram circum steterant armenta Myronis</l>
                <l n="8">Quattuor artificis uiuida signa boues.</l>
                <l n="9">Tum medium claro surgebat marmore templum,</l>
                <l n="10">Et patria Phoebo carius Ortygia.</l>
                <l n="11">Auro solis erat supra fastigia currus,</l>
                <l n="12">Et ualuae Libyci nobile dentis opus.</l>
                <l n="13">Altera deiectos Parnassi uertice Gallos,</l>
                <l n="14">Altera moerebat funera Tantalidos.</l>
                <l n="15">Deinde inter matrem deus ipse, interq[ue] sororem</l>
                <l n="16">Pythius in longa carmina ueste sonat.</l>
            </div>

            <div type="poem" n="32">
                <l n="1">QVI uidet, is peccat. qui non te uiderit, ergo</l>
                <l n="2">Non cupiet. facti crimina lumen habet.</l>
                <l n="3">Nam quid Praenestis dubias ò Cynthia sortes?</l>
                <l n="4">Quid petis Aeaei moenia Telegoni?</l>
                <l n="5">Cur ue te in Herculeum deportant esseda Tybur?</l>
                <l n="6">Appia cur toties te uia ducit anum?</l>
                <l n="7">Hoc utinam spatiere loco, quodcunque uagaris</l>
                <l n="8">Cynthia. sed tibi me credere turba uetat.</l>
                <l n="9">Cum uidet accensis deuotam currere tedis</l>
                <l n="10">In nemus, [et] triuiae lumina ferre deae.</l>
                <l n="11">Scilicet umbrosis sordet Pompeia columnis</l>
                <l n="12">Porticus aulaeis nobilis Attalicis,</l>
                <l n="13">Et creber pariter platanis surgentibus ordo,</l>
                <l n="14">Flumina sopito quaeq[ue] Marone cadunt.</l>
                <l n="15">Et leuiter nymphis tota crepitantibus urbe,</l>
                <l n="16">Cum subito Triton ore recondit aquam.</l>
                <l n="17">Falleris, ista tui furtum uia monstrat amoris.</l>
                <l n="18">Non urbem demens, lumina nostra fugis.</l>
                <l n="19">Nil agis, insidias in me componis inanes.</l>
                <l n="20">Tendis iners docto retia nota mihi.</l>
                <l n="21">Sed de me minus est. famae iactura pudicae</l>
                <l n="22">Tanta tibi miserae, quanta mereris, erit.</l>
                <l n="23">Nuper enim de te nostras me laedit ad aures</l>
                <l n="24">Rumor, [et] in tota non bonus urbe fuit.</l>
                <l n="25">Sed tu non debes inimicae credere linguae.</l>
                <l n="26">Semper formosis fabula poena fuit.</l>
                <l n="27">Non tua deprenso damnata est fama ueneno,</l>
                <l n="28">Testis eris puras Phoebe uidere manus.</l>
                <l n="29">Sin autem longo nox una, aut altera lusu</l>
                <l n="30">Consumpta est, non me crimina parua mouent.</l>
                <l n="31">Tyndaris externo patriam mutauit amore,</l>
                <l n="32">Et sine decreto est uiua reducta domum.</l>
                <l n="33">Ipsa Venus quamuis corrupta libidine Martis,</l>
                <l n="34">Nec minus in caelo semper honesta fuit.</l>
                <l n="35">Quamuis Ida Parin pastorem dicat amasse,</l>
                <l n="36">Atque inter pecudes accubuisse deam.</l>
                <l n="37">Hoc [et] Hamadryadum spectauit turba sororum,</l>
                <l n="38">Sileniq[ue] senes, [et] pater ipse chori.</l>
                <l n="39">Cum quibus Idaeo legisti poma sub antro,</l>
                <l n="40">Supposita excipiens Naica dona manu.</l>
                <l n="41">An quisquam in tanto stuprorum examine quaerit,</l>
                <l n="42">Cur haec tam diues? quis dedit? unde dedit?</l>
                <l n="43">O nimium nostro felicem tempore Romam,</l>
                <l n="44">Si contra mores una puella facit.</l>
                <l n="45">Haec eadem ante illam impune [et] Lesbia fecit.</l>
                <l n="46">Quae sequitur, certe est inuidiosa minus.</l>
                <l n="47">Qui quaerit Tatios ueteres, durosq[ue] Sabinos,</l>
                <l n="48">Hic posuit nostra nuper in urbe pedem.</l>
                <l n="49">Tu prius [et] fluctus poteris siccare marinos,</l>
                <l n="50">Altaq[ue] mortali deligere astra manu,</l>
                <l n="51">Quàm facere, ut nostrae nolint peccare puellae.</l>
                <l n="52">Is mos Saturno regna tenente fuit,</l>
                <l n="53">Et cum Deucalionis aquae fluxere per orbem,</l>
                <l n="54">Et post antiquas Deucalionis aquas.</l>
                <l n="55">Dic mihi, quis potuit lectum seruare pudicum?</l>
                <l n="56">Quae dea cum solo uiuere sola deo?</l>
                <l n="57">Vxorem quondam magni Minois, ut aiunt,</l>
                <l n="58">Corrupit torui candida forma bouis.</l>
                <l n="59">Nec minus aerato Danae circumdata muro,</l>
                <l n="60">Non potuit magno casta negare Ioui.</l>
                <l n="61">Quòd si tu Graias, seu sis imitata Latinas,</l>
                <l n="62">Semper uiue meo libera iudicio.</l>
            </div>

            <div type="poem" n="33">
                <l n="1">TRISTIA iam redeunt iterum sollennia nobis,</l>
                <l n="2">Cynthia iam noctes est operata decem.</l>
                <l n="3">Atque utinam Nilo pereant quae sacra tepente</l>
                <l n="4">Misit matronis Inachis Ausoniis.</l>
                <l n="5">Quae dea tam cupidos toties diuisit amantes:</l>
                <l n="6">Quaecunque illa fuit, semper amara fuit</l>
                <l n="7">Tu certe Iouis occultis in amoribus Io</l>
                <l n="8">Sensisti, multas quid sit inire uias,</l>
                <l n="9">Cum te iussit habere puellam cornua Iuno,</l>
                <l n="10">Et pecoris duro perdere uerba sono.</l>
                <l n="11">Ah quoties quernis laesisti frondibus ora,</l>
                <l n="12">Mansisti stabulis abdita pasta tuis.</l>
                <l n="13">An, quoniam agrestem detraxit ab ore figuram</l>
                <l n="14">Iuppiter, iccirco facta superba dea es?</l>
                <l n="15">An tibi non satis est fuscis Aegyptus alumnis?</l>
                <l n="16">Cur tibi tam longa Roma petita uia est?</l>
                <l n="17">Quid ue tibi prodest, uiduas dormire puellas?</l>
                <l n="18">Sed tibi, crede mihi, cornua rursus erunt.</l>
                <l n="19">Aut nos è nostra te saeua fugabimus urbe.</l>
                <l n="20">Cum Tiberi Nilo gratia nulla fuit.</l>
                <l n="21">At tu, quae nostro nimium placata dolore es,</l>
                <l n="22">Noctibus his uacui ter faciamus iter.</l>
                <l n="23">Non audis? [et] uerba sinis mea ludere, cum iam</l>
                <l n="24">Flectant Icarii sidera tarda boues?</l>
                <l n="25">Lenta bibis. mediae nequeunt te frangere noctes.</l>
                <l n="26">An nondum est talos mittere lassa manus?</l>
                <l n="27">Ah pereat quicunque meracas repperit uuas,</l>
                <l n="28">Corrupitq[ue] bonas nectare primus aquas.</l>
                <l n="29">Icare Cecropiis merito iugulate colonis,</l>
                <l n="30">Pampineus nosti quàm sit amarus odor.</l>
                <l n="31">Tu quoque ò Eurytion uino centaure peristi,</l>
                <l n="32">Nec non Ismario tu Polypheme mero.</l>
                <l n="33">Vino forma perit, uino corrumpitur aetas,</l>
                <l n="34">Vino saepe suum nescit amica uirum.</l>
                <l n="35">Me miserum, ut multo nihil est mutata Lyaeo:</l>
                <l n="36">Iam bibe, formosa es: nil tibi uina nocent.</l>
                <l n="37">Cum tua praependent demissa in pocula serta,</l>
                <l n="38">Et mea deducta carmina uoce legis,</l>
                <l n="39">Largius effuso madeat tibi mensa falerno,</l>
                <l n="40">Spumet [et] aurato mollius in calice.</l>
                <l n="41">Nulla tamen lecto recipit se sola libenter:</l>
                <l n="42">Est quiddam, quod uos quaerere cogat amor.</l>
                <l n="43">Semper in absentes felicior aestus amantes:</l>
                <l n="44">Eleuat assiduos copia longa uiros.</l>
            </div>

            <div type="poem" n="34">
                <l n="1">CVR quisquam faciem dominae iam credat amico?</l>
                <l n="2">Sic erepta mihi pene puella mea est.</l>
                <l n="3">Expertus dico: nemo est in amore fidelis.</l>
                <l n="4">Formosam raro non sibi quisque petit.</l>
                <l n="5">Polluit ille deus cognatos, soluit amicos,</l>
                <l n="6">Et bene concordes tristia ad arma uocat.</l>
                <l n="7">Hospes in hospitium Menelao uenit adulter.</l>
                <l n="8">Colchis [et] ignotum non ne secuta uirum est?</l>
                <l n="9">Lynceu tu ne meam potuisti tangere curam?</l>
                <l n="10">Perfide non ne tuae tunc cecidere manus?</l>
                <l n="11">Quid si non constans illa, [et] tam certa fuisset?</l>
                <l n="12">Posset et in tanto uiuere flagitio?</l>
                <l n="13">Tu mihi uel ferro pectus, uel perde ueneno,</l>
                <l n="14">À domina tantum te modo tolle mea.</l>
                <l n="15">Te socium uitae, te corporis esse licebit,</l>
                <l n="16">Te dominum admitto rebus amice meis,</l>
                <l n="17">Lecto te solum, lecto te deprecor uno.</l>
                <l n="18">Riualem possum non ego ferre Iouem.</l>
                <l n="19">Ipse meas solus (quod nil est) aemulor umbras</l>
                <l n="20">Stultus, quòd stulto saepe timore tremo.</l>
                <l n="21">Vna tamen caussa est, qua crimina tanta remitto,</l>
                <l n="22">Errabant multo quod tua uerba mero.</l>
                <l n="23">Sed nunquam uitae me fallet ruga seuerae.</l>
                <l n="24">Omnes iam norunt, quàm sit amare bonum.</l>
                <l n="25">Lynceus ipse meus seros insanit amores.</l>
                <l n="26">Solum te nostros laetor adire deos.</l>
                <l n="27">Quid tua Socraticis tibi nunc sapientia libris</l>
                <l n="28">Proderit? aut rerum dicere posse uias?</l>
                <l n="29">Aut quid Cretaei tibi prosunt carmina lecta?</l>
                <l n="30">Nil iuuat in magno uester amore senex.</l>
                <l n="31">Tu satius memorem musis imitere Philitam,</l>
                <l n="32">Et non inflati somnia Callimachi.</l>
                <l n="33">Nam rursus licet Aetoli referas Acheloi</l>
                <l n="34">Fluxerit ut magno factus amore liquor,</l>
                <l n="35">Atque etiam, ut Phrygio fallax Maeandria campo</l>
                <l n="36">Errat, [et] ipsa suas decipit unda uias,</l>
                <l n="37">Qualis [et] Adrasti fuerit uocalis Arion,</l>
                <l n="38">Tristis ad Archemori funera uictor equus.</l>
                <l n="39">Non Amphiareae prosunt tibi fata quadrigae,</l>
                <l n="40">Aut Capanei magno grata ruina Ioui.</l>
                <l n="41">Desine [et] Aeschyleo componere uerba cothurno,</l>
                <l n="42">Desine, [et] ad molles membra resolue toros.</l>
                <l n="43">Incipe iam angusto uersus includere torno,</l>
                <l n="44">Inq[ue] tuos ignes dure poeta ueni.</l>
                <l n="45">Tu non Antimacho, non tutior ibis Homero.</l>
                <l n="46">Despicit [et] magnos recta puella deos.</l>
                <l n="47">Sed non ante grauis taurus succumbit aratro,</l>
                <l n="48">Cornua quàm ualidis haeserit in laqueis.</l>
                <l n="49">Nec tu tam duros per te patieris amores.</l>
                <l n="50">Trux tamen à nobis ante domandus eris.</l>
                <l n="51">Harum nulla solet rationem quaerere mundi,</l>
                <l n="52">Nec cur fraternis luna laboret equis,</l>
                <l n="53">Nec si post Stygias aliquid restauerit undas,</l>
                <l n="54">Nec si consulto fulmina missa tonent.</l>
                <l n="55">Aspice me cui parua domi fortuna relicta est,</l>
                <l n="56">Nullus [et] antiquo Marte triumphus aui,</l>
                <l n="57">Vt regnem mistas inter conuiua puellas,</l>
                <l n="58">Hoc ego, quo tibi nunc eleuor, ingenio.</l>
                <l n="59">Me iuuet aeternis positum languere corollis,</l>
                <l n="60">Quem tetigit iactu certus ad ossa deus:</l>
                <l n="61">Actia Virgilium custodis littora Phoebi,</l>
                <l n="62">Caesaris [et] fortes dicere posse rates,</l>
                <l n="63">Qui nunc Aeneae Troiani suscitat arma,</l>
                <l n="64">Iactaq[ue] Lauinis moenia littoribus.</l>
                <l n="65">Cedite Romani scriptores, cedite Graii.</l>
                <l n="66">Nescio quid maius nascitur Iliade.</l>
                <l n="67">Tu canis umbrosi subter pineta Galesi</l>
                <l n="68">Thyrsin, [et] attritis Daphnin arundinibus,</l>
                <l n="69">Vtq[ue] decem possint corrumpere mala puellam,</l>
                <l n="70">Missus [et] impressis hoedus ab uberibus.</l>
                <l n="71">Felix, qui uiles pomis mercaris amores:</l>
                <l n="72">Huic licet ingratae Tityrus ipse canat.</l>
                <l n="73">Felix, intactum Corydon qui tentat Alexin</l>
                <l n="74">Agricolae domini carpere delicias.</l>
                <l n="75">Quamuis ille sua lassus requiescat auena,</l>
                <l n="76">Laudatur faciles inter Hamadryadas.</l>
                <l n="77">Tu canis Ascraei ueteris praecepta poetae,</l>
                <l n="78">Quo seges in campo, quo uiret uua iugo.</l>
                <l n="79">Tale facis carmen docta testudine, quale</l>
                <l n="80">Cynthius impositis temperat articulis.</l>
                <l n="81">Non tamen haec ulli uenient ingrata legenti,</l>
                <l n="82">Siue in amore rudis, siue peritus erit.</l>
                <l n="83">Nec minor hic animis, aut si minor ore canorus</l>
                <l n="84">Anseris indocto carmine cessit olor.</l>
                <l n="85">Haec quoque perfecto ludebat Iasone Varro,</l>
                <l n="86">Varro Leucadiae maxima flama suae.</l>
                <l n="87">Haec quoque lasciui cantarunt scripta Catulli,</l>
                <l n="88">Lesbia queis ipsa notior est Helena.</l>
                <l n="89">Haec etiam docti confessa est pagina Calui,</l>
                <l n="90">Cum caneret miserae funerat Quinctiliae,</l>
                <l n="91">Et modo formosa quàm multa Lycoride Gallus</l>
                <l n="92">Mortuus inferna uulnera lauit aqua.</l>
                <l n="93">Cynthia quin etiam uersu laudata Properti,</l>
                <l n="94">Hos inter si me ponere fama uolet.</l>
            </div>
        </div>

        <div type="book" n="3">
            <div type="poem" n="1">
                <l n="1">CALLIMACHI manes, [et] Coi sacra Philitae</l>
                <l n="2">In uestru[m], quaeso, me sinite ire nemus.</l>
                <l n="3">Primus ego ingredior puro de fonte sacerdos</l>
                <l n="4">Itala per Graios orgia ferre choros.</l>
                <l n="5">Dicite quo pariter carmen tenuastis in antro,</l>
                <l n="6">Quo ue pede ingressi, quam ue bibistis aquam.</l>
                <l n="7">Ah ualeat, Phoebum quicunque moratur in armis,</l>
                <l n="8">Exactus tenui pumice uersus eat,</l>
                <l n="9">Quò me fama leuat terra sublimis, [et] à me</l>
                <l n="10">Nata coronatis musa triumphat equis,</l>
                <l n="11">Et mecum in curru parui uectantur Amores,</l>
                <l n="12">Scriptorumq[ue] meas turba secuta rotas.</l>
                <l n="13">Quid frustra missis in me certatis habenis?</l>
                <l n="14">Non datur ad musas currere lata uia.</l>
                <l n="15">Multi Roma tuas laudes annalibus addent,</l>
                <l n="16">Qui finem imperii Bactra futura canent:</l>
                <l n="17">Sed, quod pace legas, opus hoc de monte sororum</l>
                <l n="18">Detulit intacta pagina nostra uia.</l>
                <l n="19">Mollia Pegasides uestro date serta poetae.</l>
                <l n="20">Non faciet capiti dura corona meo.</l>
                <l n="21">At mihi, quod uiuo detraxerit inuida turba,</l>
                <l n="22">Post obitum duplici foenore reddet honos.</l>
                <l n="23">Omnia post obitum fingit maiora uetustas.</l>
                <l n="24">Maius ab exequiis nomen in ora uenit.</l>
                <l n="25">Nam quis equo pulsas abiegno nosceret arces?</l>
                <l n="26">Fluminaq[ue] Aemonio comminus isse uiro?</l>
                <l n="27">Idaeum Simoenta, Iouis cunabula parui,</l>
                <l n="28">Hectora per campos ter maculasse rotas?</l>
                <l n="29">Deiphobumq[ue], Helenumq[ue], et Polydamantas in armis?</l>
                <l n="30">Qualemcunque Parin uix sua nosset humus.</l>
                <l n="31">Exiguo sermone fores nunc Ilion, [et] tu</l>
                <l n="32">Troia, bis Oetaei numine capta dei.</l>
                <l n="33">Nec non ille tui casus memorator Homerus</l>
                <l n="34">Posteritate suum crescere sensit opus.</l>
                <l n="35">Meq[ue] inter seros laudabit Roma nepotes.</l>
                <l n="36">Illum post cineres auguror ipse diem.</l>
                <l n="37">Ne mea contempto lapis indicet ossa sepulcro,</l>
                <l n="38">Prouisum est, Lycio uota probante deo.</l>
                <l n="39">Carminis interea nostri redeamus in orbem,</l>
                <l n="40">Gaudeat ut solito tacta puella sono.</l>
                <l n="41">Orpheu te tenuisse feras, [et] concita dicunt</l>
                <l n="42">Flumina Threicia detinuisse lyra.</l>
                <l n="43">Saxa Cytheronis Thebas agitata per artem</l>
                <l n="44">Sponte sua in muri membra coisse ferunt.</l>
                <l n="45">Quin etiam Polypheme fera Galatea sub Aetna</l>
                <l n="46">Ad tua rorantes carmina flexit equos.</l>
                <l n="47">Miremur, nobis [et] Baccho, [et] Apolline dextro,</l>
                <l n="48">Turba puellarum si mea uerba colit.</l>
                <l n="49">Quòd non Taenariis domus est mihi fulta columnis;</l>
                <l n="50">Nec camera auratas inter eburna trabes;</l>
                <l n="51">Nec mea Phaeacias aequant pomaria siluas;</l>
                <l n="52">Non operosa rigat Martius antra liquor:</l>
                <l n="53">At Musae comites, [et] carmina cara legenti,</l>
                <l n="54">Et defessa choris Calliopea meis.</l>
                <l n="55">Fortunata, meo si qua es celebrata libello:</l>
                <l n="56">Carmina erunt formae tot monimenta tuae.</l>
                <l n="57">Nam neque Pyramidum sumptus ad sidera ducti,</l>
                <l n="58">Nec Iouis Elei caelum imitata domus:</l>
                <l n="59">Nec Mausolei diues furtuna seplucri</l>
                <l n="60">Mortis ab extrema condicione uacant.</l>
                <l n="61">Aut illis flamma, aut imber subducet honores,</l>
                <l n="62">Annorum aut tacito pondera uicta ruent.</l>
                <l n="63">At non ingenio quaesitum nomen ab aeuo</l>
                <l n="64">Excidet. ingenio stat sine morte decus.</l>
            </div>

            <div type="poem" n="2">
                <l n="1">VISVS eram molli recubans Heliconis in umbra,</l>
                <l n="2">Bellerophontei quà fluit humor equi,</l>
                <l n="3">Reges Alba tuos, [et] regum facta tuorum</l>
                <l n="4">Tantum operis neruis hiscere posse meis:</l>
                <l n="5">Paruaq[ue] tam magnis admoram fontibus ora,</l>
                <l n="6">Vnde pater sitiens Ennius ante bibit,</l>
                <l n="7">Et cecinit Curios fratres, [et] Horatia pila,</l>
                <l n="8">Regiaq[ue] Aemilia uecta trophaea ratae,</l>
                <l n="9">Victricesq[ue] moras Fabii, pugnamq[ue] sinistram</l>
                <l n="10">Cannensem, [et] uersos ad pia uota deos,</l>
                <l n="11">Annibalemq[ue] lares Romana sede fugantes,</l>
                <l n="12">Anseris [et] tutum uoce fuisse Iouem;</l>
                <l n="13">Cum me Castalia speculans ex arbore Phoebus</l>
                <l n="14">Sic ait, aurata nixus ad antra lyra:</l>
                <l n="15">Quid tibi cum tali demens est flumine? quis te</l>
                <l n="16">Carminis heroi tangere iussit opus?</l>
                <l n="17">Non hic ulla tibi speranda est fama Properti.</l>
                <l n="18">Mollia sunt paruis prata terenda rotis,</l>
                <l n="19">Vt tuus in scamno iactetur saepe libellus,</l>
                <l n="20">Quem legat exspectans sola puella uirum.</l>
                <l n="21">Cur tua praescripto seuecta est pagina gyro?</l>
                <l n="22">Non est ingenii cymba grauanda tui.</l>
                <l n="23">Alter remus aquas, alter tibi radat arenas:</l>
                <l n="24">Tutus eris. medio maxima turba mari est.</l>
                <l n="25">Dixerat, [et] plectro sedem mihi monstrat eburno,</l>
                <l n="26">Quà noua muscoso semita facta solo est.</l>
                <l n="27">Hic erat affixis uiridis spelunca lapillis,</l>
                <l n="28">Pendebantq[ue] cauis tympana pumicibus.</l>
                <l n="29">Ergo musarum, [et] Sileni patris imago</l>
                <l n="30">Fictilis, [et] calami Pan Tegeaee tui.</l>
                <l n="31">Et Veneris dominae uolucres mea turba columbae</l>
                <l n="32">Tingunt Gorgoneo punica rostra lacu.</l>
                <l n="33">Diuersaeq[ue] nouem sortitae rura puellae</l>
                <l n="34">Exercent teneras in sua dona manus.</l>
                <l n="35">Haec ederas legit in thyrsos, haec carmina neruis</l>
                <l n="36">Aptat; [et] illa manu texit utraque rosam.</l>
                <l n="37">È quarum numero me contigit una dearum.</l>
                <l n="38">Vt reor à facie, Calliopea fuit.</l>
                <l n="39">Contentus niueis semper uectabere cycnis,</l>
                <l n="40">Nec te fortis equi ducet ad arma sonus.</l>
                <l n="41">Nil tibi sit rauco praetoria classica cornu</l>
                <l n="42">Flere, nec Aonium cingere Marte nemus.</l>
                <l n="43">Aut quibus in campis Mariano praelia signo</l>
                <l n="44">Stent, [et] Teutonicas Roma refringat opes.</l>
                <l n="45">Barbarus aut saeuo perfusus sanguine Rhemus</l>
                <l n="46">Saucia moerenti corpora uectet aqua.</l>
                <l n="47">Quippe coronatos alienum ad limen amantes,</l>
                <l n="48">Nocturnaeq[ue] canes ebria signa fugae,</l>
                <l n="49">Vt per te clausas sciat excantare puellas,</l>
                <l n="50">Qui uolet austeros arte ferire uiros.</l>
                <l n="51">Talia Calliope; lymphisq[ue] à fonte petitis,</l>
                <l n="52">Ora Philetea nostra rigauit aqua.</l>
            </div>

            <div type="poem" n="3">
                <l n="1">ARMA Deus Caesar dites meditatur ad Indos,</l>
                <l n="2">Et freta gemmiferi findere classe maris.</l>
                <l n="3">Magna uiri merces parat ultima terra triumphos:</l>
                <l n="4">Tigris, [et] Eufrates sub tua iura fluent.</l>
                <l n="5">Sere sed Ausoniis ueniet prouincia uirgis:</l>
                <l n="6">Assuescent Latio Partha trophaea Ioui.</l>
                <l n="7">Ite agite expertae bello date lintea prorae,</l>
                <l n="8">Et solitum armigeri ducite munus equi.</l>
                <l n="9">Omina fausta cano. Crassos, cladesq[ue] piate,</l>
                <l n="10">Ite, [et] Romanae consulite historiae.</l>
                <l n="11">Mars pater, [et] sacrae fatalia lumina Vestae,</l>
                <l n="12">Ante meos obitus sit precor illa dies,</l>
                <l n="13">Qua uideam spoliis oneratos Caesaris axes</l>
                <l n="14">Ad uulgi plausus saepe resistere equos.</l>
                <l n="15">Inq[ue] sinu carae nixus spectare puellae</l>
                <l n="16">Incipiam, [et] titulis oppida capta legam,</l>
                <l n="17">Tela fugacis equi, [et] bracchati militis arcus,</l>
                <l n="18">Et subter captos arma sedere duces.</l>
                <l n="19">Ipsa tuam prolem serua Venus, hoc sit in aeuum,</l>
                <l n="">Cernis ab Aenea quod superesse caput.</l>
                <l n="">Praeda sit haec illis, quorum meruere labores.</l>
                <l n="">Mi sat erit media plaudere posse uia.</l>
                <l n="">Pacis amor deus est: pacem ueneramur amantes:</l>
                <l n="">Stant mihi cum domina proelia dura mea.</l>
                <l n="">Nec tamen inuiso pectus mihi carpitur auro,</l>
                <l n="">Nec bibit è gemma diuite nostra sitis.</l>
                <l n="">Nec mihi mille iugis Campania pinguis aratur,</l>
                <l n="">Nec miser aera peto classe Corinthe tua.</l>
                <l n="29">O prima infelix fingenti terra Prometheo:</l>
                <l n="30">Ille parum cauti pectoris egit opus:</l>
                <l n="31">Corpora disponens, mentem non uidit in arte.</l>
                <l n="32">Recta animi primum debuit esse uia.</l>
                <l n="33">Nunc maris in tantum uentis iactamur, [et] hostem</l>
                <l n="34">Quaerimus, atque armis nectimus arma noua.</l>
                <l n="35">Haud ullas portabis opes Acherontis ad undas:</l>
                <l n="36">Nudus ab inferna stulte uehere rate.</l>
                <l n="37">Victor cum uictis pariter miscebitur umbris.</l>
                <l n="38">Consule cum Mario capte Jugurtha sedes.</l>
                <l n="39">Lydus Dulichio non distat Croesus ab Iro.</l>
                <l n="40">Optima mors, parca quae uenit apta die.</l>
                <l n="41">Me iuuat in prima coluisse Helicona iuuenta,</l>
                <l n="42">Musarumq[ue] choris implicuisse manus.</l>
                <l n="43">Me iuuat [et] multo mentem uincire lyaeo,</l>
                <l n="44">Et caput in uerna semper habere rosa.</l>
                <l n="45">Atque ubi iam Venerem grauis interceperit aetas,</l>
                <l n="46">Sparserit [et] nigras alba senecta comas;</l>
                <l n="47">Tum mihi naturae libeat perdiscere mores,</l>
                <l n="48">Quis deus hanc mundi temperet arte domum:</l>
                <l n="49">Qua uenit exoriens, qua deficit, unde coactis</l>
                <l n="50">Cornibus in plenum menstru a luna redit:</l>
                <l n="51">Vnde salo superant uenti, quid flamine captet</l>
                <l n="52">Eurus, [et] in nubes unde perennis aqua:</l>
                <l n="53">Sit uentura dies, mundi quae subruat arces:</l>
                <l n="54">Purpureus pluuias cur bibat arcus aquas:</l>
                <l n="55">Aut cur Perrhebi tremuere cacumina Pindi,</l>
                <l n="56">Solis [et] atratis luxerit orbis equis:</l>
                <l n="57">Cur serus uersare boues, [et] plaustra Bootes,</l>
                <l n="58">Pleiadum spisso cur coit igne chorus:</l>
                <l n="59">Cur ue suos fines altum non exeat aequor,</l>
                <l n="60">Plenus [et] in partes quatuor annus eat:</l>
                <l n="61">Sub terris sint iura deum, [et] tormenta gigantum,</l>
                <l n="64">Tisiphones atro si furit angue caput:</l>
                <l n="63">Aut Alcmaeoniae furiae, aut ieiunia Phinei,</l>
                <l n="62">Num rota, num scopuli, num sitis inter aquas:</l>
                <l n="65">Num tribus infernum custodit faucibus antrum</l>
                <l n="66">Cerberus, [et] Tityo iugera pauca nouem:</l>
                <l n="67">An ficta in miseras descendit fabula gentes,</l>
                <l n="68">Et timor haud ultra, quam rogus, esse potest.</l>
                <l n="69">Exitus hic uitae superest mihi. uos, quibus arma</l>
                <l n="70">Grata magis, Crassi signa referte domum.</l>
            </div>

            <div type="poem" n="4">
                <l n="1">DIC mihi de nostra, quae sentis uera puella:</l>
                <l n="2">Sic tibi sint dominae Lygdame dempta iuga.</l>
                <l n="3">Dum me laetitia tumefactum fallis inani,</l>
                <l n="4">Haec referens, quae me credere uelle putas.</l>
                <l n="5">Omnis enim debet sine uano nunicus esse,</l>
                <l n="6">Maioremq[ue] timens seruus habere fidem.</l>
                <l n="7">Nunc mihi, si qua tenes, ab orgine dicere prima</l>
                <l n="8">Incipe. suspensis auribus ista bibam.</l>
                <l n="9">Siccine eam incomptis uidisti flere capillis?</l>
                <l n="10">Illius ex oculis multa cadebat aqua?</l>
                <l n="11">Nec speculum strato uidisti Lygdame lecto?</l>
                <l n="12">Ornabat niueas nulla ue gemma manus?</l>
                <l n="13">Ac moestam teneris uestem pendere lacertis?</l>
                <l n="14">Scriniaq[ue] ad lecti clausa iacere pedes?</l>
                <l n="15">Tristis erat domus, [et] tristes sua pensa ministrae</l>
                <l n="16">Carpebant, medio nebat [et] ipsa loco,</l>
                <l n="17">Humidaq[ue] impressa siccabat lumina lana,</l>
                <l n="18">Rettulit [et] querulo iurgia nostra sono.</l>
                <l n="19">Haec te teste mihi promissa est Lygdame merces?</l>
                <l n="20">Est poenae seruo rumpere teste fidem.</l>
                <l n="21">Ille potest nullo miseram me linquere facto?</l>
                <l n="22">Aequalem nulla dicere habere domo?</l>
                <l n="23">Gaudet me uacuo solam tabescere lecto.</l>
                <l n="24">Si placet, insultet Lygdame morte mea.</l>
                <l n="25">Improba non uicit me moribus illa, sed herbis.</l>
                <l n="26">Staminea rhombi ducitur ille rota.</l>
                <l n="27">Illum turgentis ranae portenta rubetae,</l>
                <l n="28">Et lecta è sectis unguibus ossa trahunt,</l>
                <l n="29">Et strygis inuentae per busta iacentia plumae,</l>
                <l n="30">Cinctaq[ue] funesto lanea uitta uiro.</l>
                <l n="31">Si non uana canunt mea somnia Lygdame, testor:</l>
                <l n="32">Poena erit ante meos sera, sed ampla pedes.</l>
                <l n="33">Putris [et] in uacuo texetur aranea lecto:</l>
                <l n="34">Noctibus illorum dormiet ipsa Venus.</l>
                <l n="35">Quae tibi si ueris animis est questa puella,</l>
                <l n="36">Hac eadem rursus Lygdame curre uia,</l>
                <l n="37">Et mea cum multis lacrymis mandata reporta,</l>
                <l n="38">Iram, non fraudes, esse in amore meo.</l>
                <l n="39">Me quoque consimili impositum torquerier igni,</l>
                <l n="40">Iurabo, [et] bis sex integer esse dies.</l>
                <l n="41">Quòd mihi si tanto felix concordia bello</l>
                <l n="42">Extiterit, per me Lygdame liber eris.</l>
            </div>

            <div type="poem" n="5">
                <l n="1">ERGO solicitae tu caussa pecunia uitae es,</l>
                <l n="2">Per te immaturum mortis adimus iter.</l>
                <l n="3">Tu uitiis hominum crudelia pabula praebes.</l>
                <l n="4">Semina curarum de capite orta tuo.</l>
                <l n="5">Tu Paetum ad Pharios tendentem lintea portus</l>
                <l n="6">Obruis insano terq[ue] quaterq[ue] mari.</l>
                <l n="7">Nam dum te sequitur, primo miser excidit aeuo,</l>
                <l n="8">Et noua longinquis piscibus esca natat:</l>
                <l n="25">Et mater non iusta piae dare debita terrae,</l>
                <l n="26">Nec pote cognatos inter humare rogos.</l>
                <l n="27">Sed tua nunc uolucres astant super ossa marinae,</l>
                <l n="28">Nunc tibi pro tumulo Carpathium omne mare.</l>
                <l n="29">Infelix Aquilo, raptae timor Orithyiae,</l>
                <l n="30">Quae spolia ex illo tanta fuere tibi?</l>
                <l n="31">Aut quidnam fracta gaudes Neptune carina?</l>
                <l n="32">Portabat sanctos alueus ille uiros.</l>
                <l n="21">Paete quid aetatem numeras? quid cara natanti</l>
                <l n="22">Mater in ore tibi est? non habet unda deos.</l>
                <l n="23">Nam tibi nocturnis ad saxa ligata procellis</l>
                <l n="24">Omnia detrito uincula fune cadunt.</l>
                <l n="51">Sunt Agamemnonias testantia littora curas,</l>
                <l n="52">Quà notat Argenni poena minantis aquae.</l>
                <l n="53">Hoc iuuene amisso, classem non soluit Atrides,</l>
                <l n="54">Pro qua mactata est Iphigenia mora.</l>
                <l n="37">Reddite corpus humo; positaq[ue] in gurgite uita,</l>
                <l n="38">Paetum sponte tua uilis arena tegas.</l>
                <l n="39">Et quoties Paeti transibit nauta sepulcrum,</l>
                <l n="40">Dicat, [et] audaci tu timor esse potes.</l>
                <l n="41">Ite rates curuae, [et] leti contexite caussas.</l>
                <l n="42">Ista per humanas mors uenit acta manus.</l>
                <l n="43">Terra parum fuerat: fatis adiecimus undas:</l>
                <l n="44">Fortunae miseras auximus arte uias.</l>
                <l n="45">Anchora te teneat, quem non tenuere penates?</l>
                <l n="46">Quid meritum dicas, cui sua terra parum est?</l>
                <l n="49">Ventorum est quodcunque paras. haud ulla carina</l>
                <l n="50">Consenuit. fallit portus [et] ipse fidem.</l>
                <l n="47">Natura insidians* pontum substrauit auaris.</l>
                <l n="48">Vt tibi succedat, uix semel esse potest.</l>
                <l n="55">Saxa triumphales fregere Capherea puppes,</l>
                <l n="56">Naufraga cum uasto Graecia tracta salo est.</l>
                <l n="57">Paulatim socium iacturam fleuit Vlysses,</l>
                <l n="58">In mare cui soli non ualuere doli.</l>
                <l n="67">Quod si contentus patrio boue uerteret agros,</l>
                <l n="68">Verbaq[ue] duxisset pondus habere mea;</l>
                <l n="69">Viueret ante suos dulcis conuiua penates,</l>
                <l n="70">Pauper, [et] in terra, nil ubi flere potest.</l>
                <l n="61">Non tulit hic Paetus stridorem audire procellae,</l>
                <l n="62">Et duro teneras laedere fune manus,</l>
                <l n="">***</l>
                <l n="63">Sed thyae thalamo, aut Oricia terebintho</l>
                <l n="64">Effultum pluma uersicolore caput.</l>
                <l n="65">Huic fluctus uiuos radicitus abstulit ungues,</l>
                <l n="66">Et miser inuisam traxit hiatus aquam.</l>
                <l n="59">Hunc paruo ferri uidit nox improba ligno.</l>
                <l n="60">Paetus ut occideret, tot coiere mala.</l>
                <l n="9">Flens tamen extremis dedit haec mandata querelis,</l>
                <l n="10">Cum moribunda niger clauderet ora liquor.</l>
                <l n="11">Di maris Aegaei, quos sunt penes aequora uenti,</l>
                <l n="12">Et quaecunque meum degrauat unda caput,</l>
                <l n="13">Quò rapitis miseros primae lanuginis annos?</l>
                <l n="14">Attulimus longas in freta uestra manus.</l>
                <l n="15">Ah miser Alcyonum scopulis affigar acutis:</l>
                <l n="16">In me caeruleo fuscina sumpta deo est.</l>
                <l n="17">At saltem Italiae regionibus euehat aestus.</l>
                <l n="18">Hoc de me sat erit, si modo matris erit.</l>
                <l n="19">Subtrahit haec fantem torta uertigine fluctus,</l>
                <l n="20">Vltima quae Paeto noxq[ue] diesq[ue] fuit.</l>
                <l n="33">O centum aequoreae Nereo genitore puellae,</l>
                <l n="34">Et tu materno tacta dolore Thetis,</l>
                <l n="35">Vos decuit lasso supponere brachia mento:</l>
                <l n="36">Non poterat uestras ille grauare manus.</l>
                <l n="71">At tu saeue Aquilo nunquam mea uela uidebis.</l>
                <l n="72">Ante fores dominae condar oportet iners.</l>
            </div>

            <div type="poem" n="6">
                <l n="1">DVLCIS ad hesternas fuerat mihi rixa lucernas,</l>
                <l n="2">Vocis [et] insanae tot maledicta tuae,</l>
                <l n="3">Cum furibunda mero mensam propellis, [et] in me</l>
                <l n="4">Proiicis insana cymbia plena manu.</l>
                <l n="5">Tu uero nostros audax inuade capillos,</l>
                <l n="6">Et mea formosis unguibus ora nota:</l>
                <l n="7">Tu minitare oculos subiecta exurere flama,</l>
                <l n="8">Fac mea rescisso pectora nuda sinu.</l>
                <l n="9">Nimirum ueri dantur mihi signa caloris.</l>
                <l n="10">Nam sine amore graui femina nulla dolet.</l>
                <l n="11">Quae mulier grauida iactat conuicia lingua,</l>
                <l n="12">Et Veneris magnae uoluitur ante pedes,</l>
                <l n="13">Custodum gregibus seu cum se stipat euntem,</l>
                <l n="14">Seu sequitur medias, Maenas ut icta, uias,</l>
                <l n="15">Seu timidam crebro dementia somnia terrent,</l>
                <l n="16">Seu miseram in tabula picta puella mouet.</l>
                <l n="17">His ego tormentis animi sum uerus aruspex:</l>
                <l n="18">Has didici certo saepe in amore notas.</l>
                <l n="19">Non est certa fides, quam non iniuria uersat.</l>
                <l n="20">Hostibus eueniat lenta puella meis.</l>
                <l n="21">In morso aequales uideant mea uulnera collo.</l>
                <l n="22">Me doceat liuor mecum habuisse meam.</l>
                <l n="23">Aut in amore dolere uolo, aut audire dolentem,</l>
                <l n="24">Siue meas lacrymas, siue uidere tuas,</l>
                <l n="25">Tecta superciliis si quando uerba remittis,</l>
                <l n="26">Aut tua cum digitis scripta silenda notas.</l>
                <l n="27">Odi ego quae nunquam pungunt suspiria somnos.</l>
                <l n="28">Semper in iratam pallidus esse uelim.</l>
                <l n="29">Dulcior ignis erat Paridi, cum grata per arma</l>
                <l n="30">Tynaridi poterat gaudia ferre suae.</l>
                <l n="31">Dum uincunt Danai, dum restat barbarus Hector,</l>
                <l n="32">Ille Helenae in gremio maxima bella gerit.</l>
                <l n="33">Aut tecum, aut pro te mihi cum riualibus arma</l>
                <l n="34">Semper erunt: in te pax mihi nulla placet.</l>
                <l n="35">Gaude, quòd nulla est aeque formosa. doleres,</l>
                <l n="36">Si qua foret. nunc sis iure superba licet.</l>
                <l n="37">At tibi, qui nostro tendisti retia lecto,</l>
                <l n="38">Sit socer aeternum, nec sine matre domus:</l>
                <l n="39">Cui nunc si qua data est furandae copia noctis,</l>
                <l n="40">Offensa illa mihi, non tibi amica dedit.</l>
            </div>

            <div type="poem" n="7">
                <l n="1">MAECENAS eques Etrusco de sanguine regum,</l>
                <l n="2">Intra fortunam qui cupis esse tuam,</l>
                <l n="3">Quid me scribendi tam uastum mittis in aequor?</l>
                <l n="4">Non sunt apta meae grandia uela rati.</l>
                <l n="5">Turpe est, quod nequeas capiti committere pondus,</l>
                <l n="6">Et pressum inflexo mox dare terga genu.</l>
                <l n="7">Omnia non pariter rerum sunt omnibus apta,</l>
                <l n="8">Fama nec ex aequo ducitur ulla iugo.</l>
                <l n="9">Gloria Lysippo est, animosa effingere signa:</l>
                <l n="10">Exactis Calamis se mihi iactat equis.</l>
                <l n="11">In Veneris tabula summam sibi ponit Apelles:</l>
                <l n="12">Pyreicus parua uindicat arte locum.</l>
                <l n="13">Argumenta magis sunt Mentoris addita formae:</l>
                <l n="14">At Myos exiguum flectit acanthus iter.</l>
                <l n="15">Phidiacus signo se Iuppiter ornat eburno:</l>
                <l n="16">Praxitelem propria uindicat arte lapis.</l>
                <l n="17">Sunt quibus Eleae concurrit palma quadrigae:</l>
                <l n="18">Sunt, quibus in celeres gloria nata pedes.</l>
                <l n="19">Hic satus ad pacem, hic castrensibus utilis armis.</l>
                <l n="20">Naturae sequitur semina quisque suae.</l>
                <l n="21">At tua, Maecenas, uitae praecepta recepi,</l>
                <l n="22">Cogor [et] exemplis te superare tuis.</l>
                <l n="23">Cum tibi Romano dominas in honore secures,</l>
                <l n="24">Et liceat medio ponere iura foro,</l>
                <l n="25">Vel tibi Medorum pugnaces ire per hostes,</l>
                <l n="26">Atque onerare tuam fixa per arma domum;</l>
                <l n="27">Et tibi ad effectum uires det Caesar, [et] omni</l>
                <l n="28">Tempore tam faciles insinuentur opes:</l>
                <l n="29">Parcis, [et] in tenues humilem te colligis umbras:</l>
                <l n="30">Velorum plenos subtrahis ipse sinus.</l>
                <l n="31">Crede mihi: magnos aequabunt ista Camillos</l>
                <l n="32">Iudicia, [et] uenies tu quoque in ora uirum:</l>
                <l n="33">Caesaris [et] famae uestigia iuncta tenebis.</l>
                <l n="34">Maecenatis erunt uera trophaea fides.</l>
                <l n="35">Non ego uelifera tumidum mare findo carina:</l>
                <l n="36">Tota sub exiguo flumine nostra mora est.</l>
                <l n="37">Non flebo in cineres arcem sedisse paternos</l>
                <l n="38">Cadmi, nec semper proelia clade pari:</l>
                <l n="39">Nec referam Scaeas, [et] Pergama, Apollinis artes,</l>
                <l n="40">Et Danaum decimo uere redisse rates;</l>
                <l n="41">Moenia quum Graio Neptunia pressit aratro</l>
                <l n="42">Victor Palladiae ligneus artis equus.</l>
                <l n="43">Inter Callimachi sat erit placuisse libellos,</l>
                <l n="44">Et cecinisse modis Coe poeta tuis.</l>
                <l n="45">Haec curent pueri, haec curent scripta puellae;</l>
                <l n="46">Meq[ue] deum clament, [et] mihi sacra ferant.</l>
                <l n="47">Te duce, uel Iouis arma canam, caeloq[ue] minantem</l>
                <l n="48">Caeum, [et] Phlegraeis Oromedonta iugis:</l>
                <l n="51">Celsaq[ue] Romanis decerpta palatia tauris</l>
                <l n="50">Ordiar, [et] caeso moenia firma Remo,</l>
                <l n="53">Eductosq[ue] pares siluestri ex ubere reges:</l>
                <l n="54">Crescet [et] ingenium sub tua iussa meum:</l>
                <l n="55">Prosequar [et] currus utroque ab litore ouantes,</l>
                <l n="56">Parthorum, astutae tela remissa fugae,</l>
                <l n="57">Castraq[ue] Pelusii Romano subruta ferro,</l>
                <l n="58">Antoniq[ue] graues in sua fata manus.</l>
                <l n="59">Mollis tu coeptae fautor cape lora iuuentae,</l>
                <l n="60">Dexteraq[ue] immissis da mihi signa rotis.</l>
                <l n="61">Hoc mihi Maecenas laudis concedis; [et] à te est,</l>
                <l n="62">Quod ferar in partis ipse fuisse tuas.</l>
            </div>

            <div type="poem" n="8">
                <l n="1">MIRABAR, quidnam misissent mane camoenae,</l>
                <l n="2">Ante meum stantes, sole rubente, torum.</l>
                <l n="3">Natalis nostrae signum misere puellae,</l>
                <l n="4">Et manibus faustos ter crepuere sonos.</l>
                <l n="5">Transeat hic sine nube dies, stent aere uenti,</l>
                <l n="6">Ponat [et] in sicco molliter unda minas.</l>
                <l n="7">Aspiciam nullos hodierna luce dolentes,</l>
                <l n="8">Et Niobe lacrymas supprimat ipse lapis.</l>
                <l n="9">Halcyonum positis requiescant ora querelis,</l>
                <l n="10">Increpet absumptum nec sua mater Ityn.</l>
                <l n="11">Tuq[ue], ò cara mihi, felicibus edita pennis,</l>
                <l n="12">Surge, [et] poscentes iusta precare deos.</l>
                <l n="13">Ac primum pura somnum tibi discute lympha,</l>
                <l n="14">Et nitidas presso pollice finge comas,</l>
                <l n="15">Dein qua primum oculos coepisti ueste Properti,</l>
                <l n="16">Indue, nec uacuum flore relinque caput,</l>
                <l n="17">Et pete, qua polles, ut sit tibi forma perennis,</l>
                <l n="18">Inq[ue] meum semper stent tua regna caput.</l>
                <l n="19">Inde coronatas ubi thure piaueris aras,</l>
                <l n="20">Luxerit [et] tota flama secunda domo,</l>
                <l n="21">Sit mensae ratio, noxq[ue] inter pocula currat,</l>
                <l n="22">Et crocino nares murrheus ungat Onyx.</l>
                <l n="23">Tibia nocturnis succumbat rauca choreis,</l>
                <l n="24">Et sint nequitiae libera uerba tuae,</l>
                <l n="25">Dulciaq[ue] ingratos adimant conuiuia somnos,</l>
                <l n="26">Publica uicinae perstrepat aura uiae.</l>
                <l n="27">Sit sors [et] nobis talorum interprete iactu,</l>
                <l n="28">Quem grauibus pennis uerberet ille puer.</l>
                <l n="29">Cum fuerit multis exacta trientibus hora,</l>
                <l n="30">Noctis [et] instituet sacra ministra Venus,</l>
                <l n="31">Annua soluamus thalamo sollennia nostro,</l>
                <l n="32">Natalisq[ue] tui sic peragamus iter.</l>
            </div>

            <div type="poem" n="9">
                <l n="1">QVID mirare, meam si uersat femina uitam?</l>
                <l n="2">Et trahit addictum sub sua iura uirum?</l>
                <l n="3">Criminaq[ue] ignaui capitis mihi turpia fingis,</l>
                <l n="4">Quod nequeam fracto rumpere uincla iugo?</l>
                <l n="5">Venturam melius praesagit nauita noctem:</l>
                <l n="6">Vulneribus didicit miles habere metum.</l>
                <l n="7">Ista ego praeterea iactaui uerba iuuenta.</l>
                <l n="8">Tu nunc exemplo disce timere meo.</l>
                <l n="9">Colchis flagrantes adamantina sub iuga tauros</l>
                <l n="10">Egit, [et] armigera praelia seuit humo,</l>
                <l n="11">Custodisq[ue] feros clausit serpentis hiatus,</l>
                <l n="12">Iret ut Aesonias aurea lana domos.</l>
                <l n="13">Ausa ferox ab equo quondam oppugnare sagittis</l>
                <l n="14">Maeotis Danaum Penthesilea rates.</l>
                <l n="15">Aurea cui postquam nudauit cassida frontem,</l>
                <l n="16">Vicit uictorem candida forma uirum.</l>
                <l n="17">Omphale in tantum formae processit honorem</l>
                <l n="18">Lydia Gygaeo tincta puella lacu,</l>
                <l n="19">Vt, qui pacato statuisset in orbe columna,</l>
                <l n="20">Tam dura traheret mollia pensa manu.</l>
                <l n="21">Persarum statuit Babylona Semiramis urbem,</l>
                <l n="22">Vt solidum cocto tolleret aggere opus:</l>
                <l n="23">Et duo in aduersum misit per moenia currus</l>
                <l n="24">Ne possent tacto stringere ab axe latus,</l>
                <l n="25">Duxit [et] Eufraten medium qua condidit arces,</l>
                <l n="26">Iussit [et] imperio surgere Bactra caput.</l>
                <l n="27">Nam quid ego heroas, quid raptem in crimina diuos?</l>
                <l n="28">Iuppiter infamat seq[ue], suamq[ue] domum.</l>
                <l n="29">Quid modo quae nostris opprobria uexerit armis,</l>
                <l n="30">Et famulos inter femina trita suos?</l>
                <l n="31">Coniugis obscoeni pretium Romana poposcit</l>
                <l n="32">Moenia, [et] addictos in sua regna patres.</l>
                <l n="33">Noxia Alexandrina dolis aptissima tellus,</l>
                <l n="34">Et toties nostro Memphi cruenta malo,</l>
                <l n="35">Tres ubi Pompeio detraxit arena triumphos.</l>
                <l n="36">Tollet nulla dies hanc tibi Roma notam.</l>
                <l n="37">Issent Phlegraeo melius tibi funera campo,</l>
                <l n="38">Vel tua si socero colla daturus eras.</l>
                <l n="39">Scilicet incesti meretrix regina Canopi</l>
                <l n="40">Vna Philippeo sanguine adusta nota,</l>
                <l n="41">Ausa Ioui nostro latrantem opponere Anubim,</l>
                <l n="42">Et Tiberim Nili cogere ferre minas,</l>
                <l n="43">Romanamq[ue] tubam crepitanti pellere sistro,</l>
                <l n="44">Baridos [et] contis rostra Liburna sequi,</l>
                <l n="45">Foedaq[ue] Tarpeio conopea tendere saxo</l>
                <l n="46">Iura dare statuas inter, [et] arma mari.</l>
                <l n="47">Quid nunc Tarquini fractas iuuat esse secures,</l>
                <l n="48">Nomine quem simili uita superba notat?</l>
                <l n="49">Si mulier patienda fuit? cape Romaptriumphum,</l>
                <l n="50">Et longam Augusto salua percare diem.</l>
                <l n="51">Fugisti tamen in timidi uaga flumina Nili:</l>
                <l n="52">Accepere tuae Romula uincla manus.</l>
                <l n="53">Brachia spectaui sacris admorsa colubris,</l>
                <l n="54">Et trahere occultum membra soporis iter.</l>
                <l n="55">Non haec Roma fuit tanto tibi ciue uerenda,</l>
                <l n="56">Dixit [et] assiduo lingua sepulta mero.</l>
                <l n="57">Septem urbs alta iugis, toti quae praesidet orbi,</l>
                <l n="58">Femineas timuit territa Marte minas.</l>
                <l n="61">Annibalis spolia, [et] uicti monimenta Siphacis,</l>
                <l n="62">Et Pyrrhi ad nostros gloria fracta pedes.</l>
                <l n="63">Curtius expletis statuit monimenta lacunis:</l>
                <l n="64">At Decius misso proelia rupit equo.</l>
                <l n="65">Coclitis abscissos testatur semita pontes,</l>
                <l n="66">Et cui cognomen Coruus habere dedit.</l>
                <l n="67">Haec di condiderant, haec di quoque moenia seruant.</l>
                <l n="68">Vix timeat, saluo Caesare, Roma Iouem.</l>
                <l n="59">Nunc ubi Scipiadae classes? ubi signa Camilli?</l>
                <l n="60">Aut ubi Pompeia Bosphora capta manu?</l>
                <l n="69">Leucadius uersas acies memorabit Apollo.</l>
                <l n="70">Tantum operis belli sustulit una dies.</l>
                <l n="71">At tu, siue petes portus, seu nauita linques,</l>
                <l n="72">Caesaris in toto sis memor Ionio.</l>
            </div>

            <div type="poem" n="12">
                <l n="1">POSTVME plorantem potuisti linquere Gallam?</l>
                <l n="2">Miles [et] Augusti fortia signa sequi?</l>
                <l n="3">Tanti ne ulla fuit spoliati gloria Parthi,</l>
                <l n="4">Ne faceres Galla multa rogante tua?</l>
                <l n="5">Si fas est, omnes pariter pereatis auari,</l>
                <l n="6">Et quisquis fido praetulit arma toro.</l>
                <l n="7">Tu tamen iniecta tectus uesane lacerna</l>
                <l n="8">Potabis galea fessus Araxis aquam.</l>
                <l n="9">Illa quidem interea fama tabescet inani,</l>
                <l n="10">Haec tua ne uirtus fiat amara tibi,</l>
                <l n="11">Ne ue tua Medae laetentur caede sagittae,</l>
                <l n="12">Ferreus aurato neu cataphractus equo,</l>
                <l n="13">Ne ue aliquid de te flendum referatur in urna.</l>
                <l n="14">Sic redeunt, illis qui cecidere locis.</l>
                <l n="15">Ter quater in casta felix ò Postume Galla,</l>
                <l n="16">Moribus his alia coniuge dignus eras.</l>
                <l n="17">Quid faciet nullo munita puella timore,</l>
                <l n="18">Cum sit luxuriae Roma magistra tuae?</l>
                <l n="19">Sed securus eas: Gallam non munera uincent,</l>
                <l n="20">Duritiaeq[ue] tuae non erit illa memor:</l>
                <l n="21">Nam quocunque die sanum te fata remittent,</l>
                <l n="22">Pendebit collo Galla pudica tuo.</l>
                <l n="23">Postumus alter erit miranda coniuge Vlysses.</l>
                <l n="24">Non illi longae tot nocuere morae,</l>
                <l n="25">Castra decem annoru[m], et Ciconu[m] mons, Ismara, Calpe,</l>
                <l n="26">Exustaeq[ue] tuae mox Polypheme genae,</l>
                <l n="27">Et Circae fraudes, lotosq[ue], herbaeq[ue] tenaces,</l>
                <l n="28">Scyllaq[ue], [et] alternas scissa Charybdis aquas,</l>
                <l n="29">Lampeties Ithacis uerubus mugisse iuuencos,</l>
                <l n="30">Pauerat hos Phoebo filia Lampetie,</l>
                <l n="31">Et Thalamum Aeaeae flentis fugisse puellae,</l>
                <l n="32">Totq[ue] hiemis noctes, totq[ue] natasse dies,</l>
                <l n="33">Nigrantesq[ue] domos animarum intrasse silentum,</l>
                <l n="34">Sirenum surdo remige adisse lacus,</l>
                <l n="35">Et ueteres arcus leto renouasse procorum,</l>
                <l n="36">Errorisq[ue] sui sic statuisse modum.</l>
                <l n="37">Nec frustra: quia casta domi persederat uxor.</l>
                <l n="38">Vincit Penolopes Laelia Galla fidem.</l>
            </div>

            <div type="poem" n="13">
                <l n="1">QVAERITIS, unde auidis nox sit pretiosa puellis,</l>
                <l n="2">Et Venere exhaustae damna querantur opes?</l>
                <l n="3">Certe equidem tantis caussa est manifesta ruinis.</l>
                <l n="4">Luxuriae nimium libera facta uia est.</l>
                <l n="5">Inda cauis aurum mittit formica metallis,</l>
                <l n="6">Et uenit è rubro concha Erycina salo,</l>
                <l n="7">Et Tyros ostrinos praebet Cadmea colores,</l>
                <l n="8">Cinnamon [et] multi pastor odoris Arabs.</l>
                <l n="9">Haec etiam clausas expugnant arma pudicas,</l>
                <l n="10">Quaeq[ue] terunt fastus Icarioti tuos.</l>
                <l n="11">Matrona incedit census induta nepotum,</l>
                <l n="12">Et spolia opprobrii nostra per ora trahit.</l>
                <l n="13">Nulla est poscendi, nulla est reuerentia dandi:</l>
                <l n="14">Aut, si qua est, pretio tollitur ipsa mora.</l>
                <l n="15">Felix Eois lex funeris una maritis,</l>
                <l n="16">Quos aurora suis rubra colorat equis.</l>
                <l n="17">Nanque, ubi mortifero iacta est fax ultima lecto,</l>
                <l n="18">Vxorum fusis stat pia turba comis,</l>
                <l n="19">Et certamen habent leti, quae uiua sequatur</l>
                <l n="20">Coniugium. pudor est, non licuisse mori.</l>
                <l n="21">Ardent uictrices, [et] flamae pectora praebent,</l>
                <l n="22">Imponuntq[ue] suis ora perusta uiris.</l>
                <l n="23">Hic genus infidum nuptarum, hic nulla puella</l>
                <l n="24">Nec fida Euadne, nec pia Penelope.</l>
                <l n="25">Felix agrestum quondam pacata iuuentus,</l>
                <l n="26">Diuitiae quorum messis, [et] arbor erant.</l>
                <l n="27">Illis pompa fuit decussa Cydonia ramo,</l>
                <l n="28">Et dare puniceis plena canistra rubis,</l>
                <l n="29">Nunc uiolas tondere manu, nunc mista referre</l>
                <l n="30">Lilia, uirgineos lucida per calathos,</l>
                <l n="31">Et portare suis uestitas frondibus uuas,</l>
                <l n="32">Aut uariam plumae uersicoloris auem.</l>
                <l n="33">His tum blanditiis furtiua per antra puellae</l>
                <l n="34">Oscula siluicolis empta dedere uiris.</l>
                <l n="35">Atq[ue] hinuli pellis totos operibat amantes,</l>
                <l n="36">Altaq[ue] natiuo creuerat herba toro,</l>
                <l n="37">Pinus [et] incumbens laetas circumdabat umbras,</l>
                <l n="38">Nec fuerat nudas poena uidere deas.</l>
                <l n="39">Corniger Idaei uacuam pastoris in aulam</l>
                <l n="40">Dux aries saturas ipse reduxit oues.</l>
                <l n="41">Diq[ue] deaeq[ue] omnes, quibus est tutela per agros,</l>
                <l n="42">Praebebant uestris uerba benigna focis.</l>
                <l n="43">Et leporem quicunque uenis uenaberis hospes,</l>
                <l n="44">Et si forte meo tramite quaeris auem:</l>
                <l n="45">Et me Pana tibi comitem de rupe uocato,</l>
                <l n="46">Siue petas calamo praemia, siue cane.</l>
                <l n="47">At nunc desertis cessant sacraria lucis:</l>
                <l n="48">Aurum omnes uicta iam pietate colunt.</l>
                <l n="49">Auro pulsa fides, auro uenalia iura,</l>
                <l n="50">Aurum lex sequitur, mox sine lege pudor.</l>
                <l n="51">Torrida sacrilegum testantur lumina Brennum,</l>
                <l n="52">Dum petit intonsi Pythia regna dei.</l>
                <l n="53">At mons laurigero concussus uertice duras</l>
                <l n="54">Gallica Parnassi sparsit in arma niues.</l>
                <l n="55">Te scelus accepto Thracis Polymnestoris auro</l>
                <l n="56">Nutrit in hospitio non Polydore pio.</l>
                <l n="57">Tu quoque, ut auratos gereres Eriphyla lacertos,</l>
                <l n="58">Delapsis nusquam est Amphiaraus equis.</l>
                <l n="59">Proloquar, atque utinam patriae sim uanus aruspex.</l>
                <l n="60">Frangitur ipsa suis Roma superba bonis.</l>
                <l n="61">Certa loquor, sed nulla fides. neque enim Ilia quonda[m]</l>
                <l n="62">Verax Pergameis Maenas habenda malis.</l>
                <l n="63">Sola Parim phrygiae fatum componere, sola</l>
                <l n="64">Fallacem patriae serpere dixit equum.</l>
                <l n="65">Ille furor patriae fuit utilis, ille parenti.</l>
                <l n="66">Experta est ueros irrita lingua deos.</l>
            </div>

            <div type="poem" n="12">
                <l n="1">MVLTA tuae, Sparte, miramur iura palaestrae,</l>
                <l n="2">Sed mage uirginei tot bona gymnasii,</l>
                <l n="3">Quòd non infames exercet corpore laudes</l>
                <l n="4">Inter luctantes nuda puella uiros,</l>
                <l n="5">Cnm pila ueloces fallit per brachia iactus,</l>
                <l n="6">Increpat [et] uersi clauis adunca trochi,</l>
                <l n="7">Puluerulentaq[ue] ad extremas stat femina metas,</l>
                <l n="8">Et patitur duro uulnera pancratio:</l>
                <l n="9">Nunc ligat ad caestum gaudentia brachia loris,</l>
                <l n="10">Missile nunc disci pondus in orbe rotat;</l>
                <l n="11">Gyrum pulsat equis, niueum latus ense reuincit,</l>
                <l n="12">Virgineumq[ue] cauo protegit aere caput.</l>
                <l n="15">Qualis Amazonidum nudatis bellica mammis</l>
                <l n="16">Thermodoonteis turba lauatur aquis;</l>
                <l n="13">Et modo Taygeti crines aspersa pruina</l>
                <l n="14">Sectatur patrios per iuga longa canes.</l>
                <l n="17">Qualis [et] Eurotae Pollux [et] Castor arenis,</l>
                <l n="18">Hic uictor pugnis, ille futurus equis:</l>
                <l n="19">Inter quos Helene nudis capere arma papillis</l>
                <l n="20">Fertur, nec fratres erubuisse deos.</l>
                <l n="21">Lex igitur Spartana uetat secedere amantes,</l>
                <l n="22">Et licet in triuiis ad latus esse suae:</l>
                <l n="23">Nec timor, aut ulla est clausae tutela puellae,</l>
                <l n="24">Nec grauis austeri poena cauenda uiri.</l>
                <l n="25">Nullo praemisso, de rebus tute loquaris</l>
                <l n="26">Ipse tuis. longae nulla repulsa morae.</l>
                <l n="27">Non Tyriae uestes errantia lumina fallunt,</l>
                <l n="28">Est neque odoratae cura molesta domi.</l>
                <l n="29">At nostra ingenti uadit circumdata turba,</l>
                <l n="30">Nec digitum angusta est inseruisse uia:</l>
                <l n="31">Nec quae sint facies, nec quae sint uerba rogandi,</l>
                <l n="32">Inuenias. caecum uersat amator iter.</l>
                <l n="33">Quòd si iura fores, pugnasq[ue] imitata Laconum,</l>
                <l n="34">Carior hoc esses tu mihi Roma bono.</l>
            </div>

            <div type="poem" n="13">
                <l n="1">SIC ego non ullos iam norim in amore tumultus,</l>
                <l n="2">Nec ueniat sine te nox uigilanda mihi,</l>
                <l n="3">Vt mihi praetextae pudor est uelatus amictu,</l>
                <l n="4">Et data libertas noscere amoris iter.</l>
                <l n="5">Illa rudes animos per noctes conscia primas</l>
                <l n="6">Imbuit, heu nullis capta Lycinna datis.</l>
                <l n="7">Tertius, haud multo minus est, cum ducitur annus:</l>
                <l n="8">Vix memini nobis uerba coisse decem.</l>
                <l n="9">Cuncta tuus sepeliuit amor: nec femina post te</l>
                <l n="10">Vlla dedit collo dulcia uincla meo.</l>
                <l n="11">Testis erit Dirce tam uero crimine saeua</l>
                <l n="12">Nycteos Antiopem accubuisse Lyco.</l>
                <l n="13">Ah quoties pulchros ussit regina capillos,</l>
                <l n="14">Molliaq[ue] immites fixit in ora manus.</l>
                <l n="15">Ah quoties famulam pensis onerauit iniquis,</l>
                <l n="16">Et caput in dura ponere iussit humo.</l>
                <l n="17">Saepe illam immundis passa est habitare tenebris:</l>
                <l n="18">Vilem ieiunae saepe negauit aquam.</l>
                <l n="19">Iuppiter Antiopae nusquam succurris habenti</l>
                <l n="20">Tot mala. corrumpit dura catena manus.</l>
                <l n="21">Si deus es; tibi turpe, tuam seruire puellam.</l>
                <l n="22">Inuocet Antiope quem nisi uincta Iouem?</l>
                <l n="23">Sola tamen, quaecunque aderant in corpore uires,</l>
                <l n="24">Regales manicas rupit utraque manu:</l>
                <l n="25">Inde Cytheronis timido pede currit in arces.</l>
                <l n="26">Nox erat, [et] sparso triste cubile gelu.</l>
                <l n="27">Saepe uago Asopi sonitu permota fluentis</l>
                <l n="28">Credebat dominae pone uenire pedes:</l>
                <l n="29">Et durum Zethum, [et] lacrymis Amphiona mollem</l>
                <l n="30">Experta est stabulis mater abacta suis.</l>
                <l n="31">Ac ueluti magnos cum ponunt aequora motus,</l>
                <l n="32">Eurus in aduersos desinit ire notos:</l>
                <l n="33">Littore sic tacito sonitus rarescit arenae,</l>
                <l n="34">Sic cadit inflexo lapsa puella genu.</l>
                <l n="35">Sera tamen pietas, natis est cognitus error.</l>
                <l n="36">Digne Iouis natos qui tueare senex.</l>
                <l n="37">Tu reddis pueris matrem, pueriq[ue] trahendam</l>
                <l n="38">Vinxerunt Dircen sub trucis ora bouis.</l>
                <l n="39">Antiope cognosce Iouem, tibi gloria Dirce</l>
                <l n="40">Ducitur in multis mortem habitura locis.</l>
                <l n="41">Prata cruentantur Zethi, uictorq[ue] canebat</l>
                <l n="42">Paea na Amphion rupe Aracynthe tua.</l>
                <l n="  ">At tu non meritam parcas uexare Lycinnam.</l>
                <l n="  ">Nescit uestra ruens ira referre pedem.</l>
                <l n="43">Fabula nulla tuas de nobis concitet aures.</l>
                <l n="44">Te solam [et] lignis funeris ustus amem.</l>
            </div>

            <div type="poem" n="14">
                <l n="1">NOX media, et dominae mihi uenit epistola nostrae,</l>
                <l n="2">Tibure me missa iussit adesse mora,</l>
                <l n="3">Candida quà geminas ostendunt culmina turres,</l>
                <l n="4">Et cadit in patulos lympha Aniena lacus.</l>
                <l n="5">Quid faciam? obductis committam me ne tenebris?</l>
                <l n="6">Vt timeam audaces in mea membra manus?</l>
                <l n="7">At, si haec distulero nostro mandata timore,</l>
                <l n="8">Nocturno fletus saeuior hoste mihi.</l>
                <l n="9">Peccaram semel, [et] totum sum pulsus in annum.</l>
                <l n="10">In me mansuetas non habet illa manus.</l>
                <l n="11">Nec tamen est quisquam, sacros qui laedat amantes:</l>
                <l n="12">Scyronis media sic licet ire uia.</l>
                <l n="13">Quisquis amator erit, Scythicis licet ambulet oris:</l>
                <l n="14">Nemo adeo, ut noceat, barbarus esse uolet.</l>
                <l n="15">Luna ministrat iter, demonstrant astra salebras:</l>
                <l n="16">Ipse amor accensas percutit ante faces.</l>
                <l n="17">Saeua canum rabies morsus auertit hiantes.</l>
                <l n="18">Huic generi quouis tempore tuta uia est.</l>
                <l n="19">Sanguine tam paruo quis enim spargatur amantis</l>
                <l n="20">Improbus? exclusis sit comes ipsa Venus.</l>
                <l n="21">Quòd si certa meos sequerentur funera casus;</l>
                <l n="22">Tali mors pretio uel sit emenda mihi.</l>
                <l n="23">Afferet huc unguenta mihi, sertisq[ue] sepulcrum</l>
                <l n="24">Ornabit custos ad mea busta sedens.</l>
                <l n="25">Di faciant, mea ne terra locet ossa frequenti,</l>
                <l n="26">Quà facit assiduo tramite uulgus iter.</l>
                <l n="27">Post mortem tumuli sic infamantur amantum.</l>
                <l n="28">Me tegat arborea deuia terra coma,</l>
                <l n="29">Aut humet ignotae cumulus uallatus arenae.</l>
                <l n="30">Non iuuat in media nomen habere uia.</l>
            </div>

            <div type="poem" n="15">
                <l n="1">NVNC ò Bacche tuis humiles aduoluimur aris,</l>
                <l n="2">Da mihi pacato uela secunda pater.</l>
                <l n="3">Tu potes insanae Veneris compescere fastus;</l>
                <l n="4">Curarumq[ue] tuo fit medicina mero.</l>
                <l n="5">Per te iunguntur, per te soluuntur amantes.</l>
                <l n="6">Tu uitium ex animo dilue Bacche meo.</l>
                <l n="7">Te quoque enim non esse rudem, testatur in astris</l>
                <l n="8">Lyncibus ad caelum uecta Ariadna tuis.</l>
                <l n="9">Hoc mihi, quod ueteres custodit in ossibus ignes,</l>
                <l n="10">Funera sanabunt, uel tua uina, malum.</l>
                <l n="11">Semper enim uacuos nox sobria torquet amantes;</l>
                <l n="12">Spesq[ue] timorq[ue] animos uersat utroque modo.</l>
                <l n="13">Quòd si Bacche tuis per feruida tempora donis</l>
                <l n="14">Accersitus erit somnus in ossa mea:</l>
                <l n="15">Ipse seram uites, pangamq[ue] ex ordine colles,</l>
                <l n="16">Quos carpant nullae, me uigilante, ferae;</l>
                <l n="17">Dum modo purpureo spument mihi dolia musto,</l>
                <l n="18">Et noua pressantes inquinet uua pedes.</l>
                <l n="19">Quod superest uitae, per te, [et] tua cornua, uiuam,</l>
                <l n="20">Virtutisq[ue] tuae Bacche poeta ferar.</l>
                <l n="21">Dicam ego maternos Aetnaeo fulmine partus,</l>
                <l n="22">Indica Nysaeis arma fugata choris,</l>
                <l n="23">Vesanumq[ue] noua nequicquam in uite Lycurgum</l>
                <l n="24">Pentheos in triplices funera grata greges,</l>
                <l n="25">Curuaq[ue] Tyrrhenos delphinum corpora nautas</l>
                <l n="26">In uada pampinea desiluisse rate,</l>
                <l n="27">Et tibi per mediam bene olentia flumina Naxon,</l>
                <l n="28">Vnde tuum potant Naxia turba merum.</l>
                <l n="29">Candida laxatis onerato colla corumbis</l>
                <l n="30">Cinget bassaricas Lydia mitra comas.</l>
                <l n="31">Leuis odorato ceruix manabit oliuo,</l>
                <l n="32">Et feries nudos ueste fluente pedes.</l>
                <l n="33">Mollia Dircaeae pulsabunt tympana Thebae,</l>
                <l n="34">Capripedes calamo Panes hiante canent.</l>
                <l n="35">Vertice turrigero iuxta dea magna Cybelle</l>
                <l n="36">Fundet ad Idaeos Cymbala rauca choros.</l>
                <l n="37">Ante fores templi crater antistitis auro</l>
                <l n="38">Libatum fundens in tua sacra merum.</l>
                <l n="39">Haec ego non humili referam memoranda cothurno,</l>
                <l n="40">Qualis Pindarico spiritus ore tonat.</l>
                <l n="41">Tu modo seruitio uacuum me siste superbo,</l>
                <l n="42">Atque hoc sollicitum uince sopore caput.</l>
            </div>

            <div type="poem" n="16">
                <l n="1">CLAVSVS ab umbroso quà ludit Pontus Auerno</l>
                <l n="2">Humida Baiarum stagna tepentis aquae,</l>
                <l n="3">Quà iacet [et] Troiae tubicen Misenus arena,</l>
                <l n="4">Et sonat Herculeo structa labore uia,</l>
                <l n="5">Hic ubi mortales dextra cum quaereret urbes,</l>
                <l n="6">Cymbala Thebano concrepuere deo.</l>
                <l n="7">At nunc inuisae magno cum crimine Baiae,</l>
                <l n="8">Quis deus in uestra constitit hostis aqua?</l>
                <l n="9">His pressus Stygias uultum demisit in undas,</l>
                <l n="10">Errat [et] in uestro spiritus ille lacu.</l>
                <l n="11">Quid genus, aut uirtus, aut optima profuit illi</l>
                <l n="12">Mater ,[et], amplexum Caesaris esse focos?</l>
                <l n="13">Aut modo tam pleno fluitantia uela theatro,</l>
                <l n="14">Et per maternas omnia gesta manus?</l>
                <l n="15">Occidit, [et] misero steterat uigesimus annus.</l>
                <l n="16">Tot bona tam paruo clausit in orbe dies.</l>
                <l n="17">I nunc, tolle animos, [et] tecum finge triumphos</l>
                <l n="18">Stantiaq[ue] in plausum tota theatra iuuent:</l>
                <l n="19">Attalicas supera uestes, atque omnia magnis</l>
                <l n="20">Gemmea sint ludis, ignibus ista dabis.</l>
                <l n="21">Sed tamen huc omnes, huc primus, et ultimus ordo.</l>
                <l n="22">Est mala, sed cunctis ista terenda uia est.</l>
                <l n="23">Exoranda canis tria sunt latrantia colla:</l>
                <l n="24">Scandenda est torui publica cymba senis.</l>
                <l n="25">Ille licet ferro cautus se condat, [et] aere,</l>
                <l n="26">Mors tamen inclusum protrahit inde caput.</l>
                <l n="27">Nirea non facies, non uis exemit Achillem,</l>
                <l n="28">Croesum aut Pactoli quas parit humor opes.</l>
                <l n="  ">Hic olim ignaros luctus populauit Achiuos,</l>
                <l n="  ">Atridae magno cum stetit alter amor.</l>
                <l n="29">At tibi, nauta pias hominum qui traiicis umbras,</l>
                <l n="30">Huc animae portet corpus inane tuae,</l>
                <l n="31">Quà Sicule uictor telluris Claudius, [et] quà</l>
                <l n="32">Caesar ab humana cessit in astra uia.</l>
            </div>

            <div type="poem" n="17">
                <l n="1">OBIICITVR toties à te mihi nostra libido.</l>
                <l n="2">Crede mihi, uobis imperat ista magis.</l>
                <l n="3">Vos ubi contempti rupistis fraena pudoris,</l>
                <l n="4">Nescitis captae mentis habere modum.</l>
                <l n="5">Flama per incensas citius sedetur aristas,</l>
                <l n="6">Fluminaq[ue] ad fontis sint reditura caput,</l>
                <l n="7">Et placidum Syrtes portum, [et] bona littora nautis</l>
                <l n="8">Praebeat hospitio saeua Malea suo,</l>
                <l n="9">Quàm possit uestros quisquam reprehendere cursus,</l>
                <l n="10">Et rapidae stimulos frangere nequitiae.</l>
                <l n="11">Testis, Cretaei fastus quae passa iuuenci</l>
                <l n="12">Induit abiegnae cornua falsa bouis:</l>
                <l n="13">Testis Thessalico flagrans Salmonis Enipeo,</l>
                <l n="14">Quae uoluit liquido tota subire deo.</l>
                <l n="15">Crimen [et] illa fuit patria succensa senecta,</l>
                <l n="16">Arboris in frondes condita Myrrha nouae.</l>
                <l n="17">Nam quid, Medeae, referam, quo tempore matris</l>
                <l n="18">Iram natorum caede piauit amor?</l>
                <l n="19">Quid ue Clitemnestrae, propter quam tota Mycenis</l>
                <l n="20">Infamis stupro stat Pelopea domus?</l>
                <l n="21">Tuq[ue] ò Minoa uenundata Scylla figura,</l>
                <l n="22">Tondens purpurea regna paterna coma.</l>
                <l n="23">Hanc igitur dotem uirgo desponderat hosti:</l>
                <l n="24">Nise tuas portas fraude reclusit amor.</l>
                <l n="25">At uos innuptae felicius urite tedas,</l>
                <l n="26">Pendet Cretaea tracte puella rate.</l>
                <l n="27">Non tamen immerito Minos sedet arbiter orci:</l>
                <l n="28">Victor erat quamuis, aequus in hoste fuit.</l>
            </div>

            <div type="poem" n="18">
                <l n="1">CREDIS eum iam posse tuae meminisse figurae,</l>
                <l n="2">Vidisti à lecto quem dare uela tuo?</l>
                <l n="3">Durus, qui lucro potuit mutare puellam.</l>
                <l n="4">Tantis ne in lacrymis Africa tota fuit?</l>
                <l n="5">At tu stulta deos, tu fingis inania uerba.</l>
                <l n="6">Forsitan ille alio pectus amore terit.</l>
                <l n="7">Est tibi forma potens, sunt castae Palladis artes,</l>
                <l n="8">Splendidaq[ue] à docto fama refulget auo.</l>
                <l n="9">Fortunata domus, modo sit tibi fidus amicus.</l>
                <l n="10">Fidus ero; in nostros curre puella toros.</l>
                <l n="3">Tu quoque, qui aestiuos spatiosius exigis ignes,</l>
                <l n="4">Phoebe moraturae contrahe lucis iter.</l>
                <l n="1">Nox mihi prima uenit, primae data tempora noctis.</l>
                <l n="2">Longius in primo luna morare toro.</l>
                <l n="5">Foedera sunt ponenda prius, signandaq[ue] iura,</l>
                <l n="6">Et scribenda mihi lex in amore nouo.</l>
                <l n="9">Haec Amor ipse suo constringet pignora signo:</l>
                <l n="10">Testis sidereae torta corona deae,</l>
                <l n="7">Quàm multae ante meis cedant sermonibus horae,</l>
                <l n="8">Dulcia quàm nobis concitet arma Venus.</l>
                <l n="11">Nanque, ubi non certo uincitur foedere lectus,</l>
                <l n="12">Non habet ultores nox uigilanda deos:</l>
                <l n="13">Et quibus imposuit, soluit mox uincla libido.</l>
                <l n="14">Contineant nobis omina prima fidem.</l>
                <l n="15">Ergo, qui pactas in foedera ruperit aras,</l>
                <l n="16">Pollueritq[ue] nouo sacra marita toro,</l>
                <l n="17">Illi sint, quicunque solent, in amore dolores;</l>
                <l n="18">Et caput argutae praebeat historiae;</l>
                <l n="19">Nec flenti dominae patefiant nocte senestrae.</l>
                <l n="20">Semper amet, fructu semper amoris egens.</l>
            </div>

            <div type="poem" n="19">
                <l n="1">MAGNVM iter ad doctas proficisci cogor Athenas;</l>
                <l n="2">Vt me longa graui soluat amore uia.</l>
                <l n="3">Crescit enim assidue spectando cura puellae.</l>
                <l n="4">Ipse alimenta sibi maxima praebet amor.</l>
                <l n="5">Omnia sunt tentata mihi, quacunque fugari</l>
                <l n="6">Possit, at ex omni me premit ipse deus.</l>
                <l n="7">Vix tamen aut semel admittit, cum saepe negauit,</l>
                <l n="8">Seu uenit, extremo dormit amica toro.</l>
                <l n="9">Vnum erit auxilium mutatis Cynthia terris.</l>
                <l n="10">Quantum oculis, animo tam procul ibit amor.</l>
                <l n="11">Nunc agite ò socii propellite in aequora nauem,</l>
                <l n="12">Remorumq[ue] pares ducite sorte uices,</l>
                <l n="13">Iungiteq[ue] extremo felicia lintea malo.</l>
                <l n="14">Nam liquidum nautis aura secundat iter.</l>
                <l n="15">Romanae turres, [et] uos ualeatis amici,</l>
                <l n="16">Qualiscunque mihi tuq[ue] puella uale.</l>
                <l n="17">Ergo ego nunc rudis Adriaci uehar aequoris hospes.</l>
                <l n="18">Cogar [et] undi sonos nunc prece adire deos.</l>
                <l n="19">Deinde per Ionium uectus cum fessa Lecheo</l>
                <l n="20">Sedarit placida uela phaselus aqua.</l>
                <l n="21">Quod superest, sufferte pedes, properate laborem,</l>
                <l n="22">Isthmos quà terris arcet utrunque mare.</l>
                <l n="23">Inde ubi Piraei capient me littora portus,</l>
                <l n="24">Scandam ego Theseae brachia longa uiae.</l>
                <l n="25">Illic uel studiis animum emendare Platonis</l>
                <l n="26">Incipiam, aut hortis docte Epicure tuis.</l>
                <l n="27">Persequar aut studium linguae, Demosthenis arma,</l>
                <l n="28">Librorumq[ue] tuos docte Meandre sales:</l>
                <l n="29">Aut certe tabulae capient mea lumina pictae,</l>
                <l n="30">Siue ebure exactae, seu magis aere manus,</l>
                <l n="31">Aut spatia annorum, aut longa interualla profundi</l>
                <l n="32">Lenibunt tacito uulnera nostra situ.</l>
                <l n="33">Seu moriar, fato, non turpi fractus amore,</l>
                <l n="34">Atque erit illa mihi mortis honesta dies.</l>
            </div>

            <div type="poem" n="20">
                <l n="1">FRIGIDA ta[m] multos placuit tibi Cyzicus annos,</l>
                <l n="2">Tulle, Propontiaca quà fluit Isthmos aqua,</l>
                <l n="3">Dindymus, [et] sacrae fabricata inuenta Cybellae,</l>
                <l n="4">Raptorisq[ue] tulit quae uia Ditis equos.</l>
                <l n="5">Si te forte iuuant Helles Athamantidos urbes,</l>
                <l n="6">Et desiderio Tulle mouere meo;</l>
                <l n="7">Tu licet aspicias caelum omne Atlanta gerentem,</l>
                <l n="8">Sectaq[ue] Persea Phorcydos ora manu,</l>
                <l n="9">Geryonae stabula, [et] luctantum in puluere signa</l>
                <l n="10">Herculis Antaeiq[ue], Hesperidumq[ue] choros;</l>
                <l n="11">Tuq[ue] tuo Colchon propellas remige Phasin,</l>
                <l n="12">Peliacaeq[ue] trabis totum iter ipse legas,</l>
                <l n="13">Quà rudis Argoa natat inter saxa columba</l>
                <l n="14">In faciem prorae pinus adacta nouae,</l>
                <l n="15">Et quà Gygei uisenda est ora Caistri,</l>
                <l n="16">Et quà septenas temperat unda uias,</l>
                <l n="17">Omnia Romanae cedent miracula terrae.</l>
                <l n="18">Natura hic posuit quicquid ubique fuit.</l>
                <l n="19">Armis apta magis tellus, quàm commoda noxae.</l>
                <l n="20">Famam, Roma, tuae non pudet historiae.</l>
                <l n="21">Nam quantum ferro, tantum pietate potentes</l>
                <l n="22">Stamus: uictrices temperat ira manus.</l>
                <l n="23">Hic Anio Tiburte fluis, Clitumnus ab Vmbro</l>
                <l n="24">Tramite, [et] aeternum Marcius humor opus.</l>
                <l n="25">Albanusque lacus [et] socii Nemorensis ab unda,</l>
                <l n="26">Potaq[ue] Pollucis nympha salubris equo.</l>
                <l n="27">At non squamoso labuntur uentre cerastae,</l>
                <l n="18">Itala portentis nec fuit una nouis.</l>
                <l n="19">Non hic Andromedae resonant pro matre catenae,</l>
                <l n="20">Nec tremis Ausonias Phoebe fugate dapes,</l>
                <l n="21">Nec cuiquam absentis arserunt in caput ignes,</l>
                <l n="22">Exitium nato matre parente suo.</l>
                <l n="23">Penthea non saeuae uenantur in arbore Bacchae,</l>
                <l n="24">Nec soluit Danaas subdita cerua rates.</l>
                <l n="25">Cornua nec ualuit curuare in pellice Iuno,</l>
                <l n="26">Aut faciem turpi dedecorare boue.</l>
                <l n="27">Arboreasq[ue] cruces Scinis, [et] non hospita Graiis</l>
                <l n="28">Saxa, [et] curuatas in sua fata trabes.</l>
                <l n="29">Haec tibi Tulle parens, haec est pulcherrima sedes.</l>
                <l n="30">Hic tibi pro digna gente petendus honos.</l>
                <l n="31">Hic tibi ad eloquium ciues, hic ampla nepotum</l>
                <l n="32">Spes, [et] uenturae coniugis aptus amor.</l>
            </div>

            <div type="poem" n="21">
                <l n="1">ERGO tam doctae nobis periere tabellae,</l>
                <l n="2">Scripta quibus pariter tot periere bona.</l>
                <l n="3">Has quondam nostris manibus detriuerat usus,</l>
                <l n="4">Qui non signatas iussit habere fidem.</l>
                <l n="5">Illae iam sine me norant placare puellas,</l>
                <l n="6">Et quaedam sine me uerba diserta loqui.</l>
                <l n="7">Non illas fixum caras effecerat aurum,</l>
                <l n="8">Vulgari buxo sordida cera fuit.</l>
                <l n="9">Qualescuuque mihi semper mansere fideles,</l>
                <l n="10">Semper [et] effectus promeruere bonos.</l>
                <l n="11">Forsitan haec illis fuerant mandata tabellis.</l>
                <l n="12">Irascor, quoniam es lente moratus heri.</l>
                <l n="13">An tibi nescio quae uisa est formosior? an tu</l>
                <l n="14">Non bona de nobis crimina ficta iacis?</l>
                <l n="15">Aut dixit, uenies hodie, cessabimus una,</l>
                <l n="16">Hospitium tota nocte parauit amor,</l>
                <l n="17">Et quaecunque dolens reperit non stulta puella</l>
                <l n="18">Garula, cum blandis ducitur hora dolis.</l>
                <l n="19">Me miserum, his aliquis rationem scribit auari,</l>
                <l n="20">Et ponit duras inter ephemeridas.</l>
                <l n="21">Quas si quis mihi rettulerit, donabitur auro.</l>
                <l n="22">Quis pro diuitiis ligna retenta uelit?</l>
                <l n="23">I puer, [et] citus haec aliqua propone columna,</l>
                <l n="24">Et dominum Esquiliis scribe habitare tuum.</l>
            </div>

            <div type="poem" n="22">
                <l n="1">FALSA est ista tuae, mulier, fiducia formae,</l>
                <l n="2">Olim oculis nimium facta superba meis.</l>
                <l n="3">Noster amor tales tribuit tibi Cynthia laudes.</l>
                <l n="4">Versibus insignem te pudet esse meis.</l>
                <l n="5">Mistam te uaria laudaui saepe figura,</l>
                <l n="6">Vt, quod non esses, esse putaret amor.</l>
                <l n="7">Et color est toties roseo collatus Eoo,</l>
                <l n="8">Cum tibi quaesitus candor in ore foret.</l>
                <l n="9">Quod mihi non patrii poterant auertere amici,</l>
                <l n="10">Eluere aut uasto Thessala saga mari,</l>
                <l n="11">Haec ego non ferro, non igne coactus, [et] ipsa</l>
                <l n="12">Naufragus Aegaea uera fatebar aqua,</l>
                <l n="13">Correptus saeuo Veneris torrebar aheno,</l>
                <l n="14">Victus eram uersas in mea terga manus.</l>
                <l n="15">Ecce coronatae portum tetigere carinae:</l>
                <l n="16">Traiectae Syrtes, anchora iacta mihi est.</l>
                <l n="17">Nunc demum uasto fessi resipiscimus aestu,</l>
                <l n="18">Vulneraq[ue] ad sanum nunc coiere mea.</l>
                <l n="19">Mens bona, si qua dea es, tua me in sacraria dono.</l>
                <l n="20">Exciderunt surdo tot mea uota Ioui.</l>
            </div>

            <div type="poem" n="23">
                <l n="21">RISVS eram positis inter conuiuia mensis,</l>
                <l n="22">Et de me poterat quilibet esse loquax.</l>
                <l n="23">Quinque tibi potui seruire fideliter annos.</l>
                <l n="24">Vngue meam morso saepe querere fidem.</l>
                <l n="25">Nil moueor lacrymis: ista sum captus ab arte:</l>
                <l n="26">Semper ab insidiis Cynthia flere soles.</l>
                <l n="27">Flebo ego discedens: sed fletum iniuria uincit.</l>
                <l n="28">Tu bene conueniens non sinis esse iugum.</l>
                <l n="29">Limina iam nostris ualeant lacrymantia uerbis,</l>
                <l n="30">Nec tamen irata ianua fracta manu:</l>
                <l n="31">At te caelatis aetas grauis urgeat annis,</l>
                <l n="32">Et ueniat formae ruga sinistra tuae:</l>
                <l n="33">Vellere tum cupies albos à stirpe capillos</l>
                <l n="34">A speculo rugas increpitante tibi:</l>
                <l n="35">Exclusa inq[ue] uicem fastus patiare superbos,</l>
                <l n="36">Et, quae fecisti, facta queraris anus.</l>
                <l n="37">Has tibi fatales cecinit mea pagina diras.</l>
                <l n="38">Euentum formae disce timere tuae.</l>
            </div>
        </div>

        <div type="book" n="4">
            <div type="poem" n="1">
                <l n="1">HOC, quodcunque uides hospes, quàm maxima Roma est,</l>
                <l n="2">Ante Phryge[n] Aeneam collis, et herba fuit.</l>
                <l n="3">Atque ubi nauali sta[n]t sacra palatia Phoebo,</l>
                <l n="4">Euandri profugae procubuere boues.</l>
                <l n="5">Fictilibus creuere deis haec aurea templa.</l>
                <l n="6">Non fuit opprobrio facta sine arte casa.</l>
                <l n="7">Tarpeiusq[ue] pater nuda de rupe tonabat,</l>
                <l n="8">Et Tiberis nostris aduena bubus erat.</l>
                <l n="9">Quò gradibus domus ista Remi se sustulit, olim</l>
                <l n="10">Vnus erat fratrum maxima regna focus.</l>
                <l n="11">Curia, praetexto quae nunc nitet alta senatu,</l>
                <l n="12">Pellitos habuit rustica corda patres.</l>
                <l n="13">Buccina cogebat priscos ad uerba Quirites.</l>
                <l n="14">Centum illi in prato saepe senatus erat.</l>
                <l n="15">Nec sinuosa cauo pendebant uela theatro.</l>
                <l n="16">Pulpita sollennes non oluere crocos.</l>
                <l n="17">Nulli cura fuit externos quaerere diuos,</l>
                <l n="18">Cum tremeret patrio pendula turba sacro,</l>
                <l n="19">Annuaq[ue] accenso celebrare Palilia foeno,</l>
                <l n="20">Qualia nunc curto lustra nouantur equo.</l>
                <l n="21">Vesta coronatis pauper gaudebat asellis,</l>
                <l n="22">Ducebant macrae uilia sacra boues.</l>
                <l n="23">Parua saginati lustrabant compita porci,</l>
                <l n="24">Pastor [et] ad calamos exta litabat ouis:</l>
                <l n="25">Verbera pellitus setosa mouebat arator,</l>
                <l n="26">Vnde licens Fabius sacra lupercus habet.</l>
                <l n="27">Nec rudis infestis miles radiabat in armis:</l>
                <l n="28">Miscebant usta proelia nuda sude.</l>
                <l n="29">Prima galeritus posuit praetoria Lycmon,</l>
                <l n="30">Magnaq[ue] pars Tatio rerum erat inter oues.</l>
                <l n="31">Hinc Tatiens, Ramnesq[ue] uiri, Luceresq[ue] coloni.</l>
                <l n="32">Quattuor hinc albos Romulus egit equos.</l>
                <l n="33">Quippe suburbanae parua minus urbe Bouillae,</l>
                <l n="34">Et, qui nunc nulli, maxima turba Gabii:</l>
                <l n="35">Et stetit Alba potens albae suis omine nata,</l>
                <l n="36">Hac ubi Fidenas longa erat ire uias.</l>
                <l n="37">Nil patrium, nisi nomen, habet Romanus alumnus.</l>
                <l n="38">Sanguinis altricem nunc pudet esse lupam.</l>
                <l n="39">Huc melius profugos misisti Troia penates.</l>
                <l n="40">O quali uecta est Dardana puppis aue.</l>
                <l n="41">Iam bene spondebant tunc omina, quòd nihil illam</l>
                <l n="42">Laeserat abiegni uenter apertus equi.</l>
                <l n="43">Cum pater in nati tremulus ceruice pependit,</l>
                <l n="44">Et uerita est humeros urere flama pios.</l>
                <l n="45">Tunc animi uenere Decii, Brutiq[ue] secures,</l>
                <l n="46">Vexit [et] ipsa sui Caesaris arma Venus,</l>
                <l n="47">Arma resurgentis portans uictricia Troiae.</l>
                <l n="48">Felix terra tuos cepit Iule deos.</l>
                <l n="49">Si modo auernalis tremulae cortina sibyllae</l>
                <l n="50">Dixit Auentino rura pianda Remo,</l>
                <l n="51">Aut si Pergameae sero rata carmina uatis</l>
                <l n="52">Longaeuum ad Priami uera fuere caput.</l>
                <l n="53">Vertite equum Danai, male uincitis. Ilia tellus</l>
                <l n="54">Viuet, [et] huic cineri Iuppiter arma dabit.</l>
                <l n="55">Optima mutricum nostris lupa Martia rebus,</l>
                <l n="56">Qualia creuerunt moenia lacte tuo.</l>
                <l n="57">Moenia nanque pio conor disponere uersu.</l>
                <l n="58">Hei mihi quod nostro est paruus in ore sonus?</l>
                <l n="59">Sed tamen exiguo quodcunque è pectore riui</l>
                <l n="60">Fluxerit, hoc patriae seruiat omne meae.</l>
                <l n="61">Ennius hirsuta cingat sua dicta corona:</l>
                <l n="62">Mi folia ex edera porrige Bacche tua.</l>
                <l n="63">Vt nostris tumefacta superbiat Vmbria libris,</l>
                <l n="64">Vmbria Romani patria Callimachi:</l>
                <l n="65">Scandentes si quis cernet de uallibus arces,</l>
                <l n="66">Ingenio muros aestimet ille meo.</l>
                <l n="67">Roma faue. tibi surget opus. date candida ciues</l>
                <l n="68">Omina, [et] in tectis dextera cantet auis.</l>
                <l n="69">Sacra, diesq[ue] canam, [et] cognomina prisca locorum.</l>
                <l n="70">Has meus ad metas sudet oportet equus.</l>
                <l n="73">Quò ruis imprudens uaga dicere facta Properti?</l>
                <l n="74">Non sunt à dextra condita fila colo.</l>
                <l n="75">Accersis lacrymis cantus. auersus Apollo.</l>
                <l n="76">Poscis ab inuita uerba pigenda lyra.</l>
                <l n="77">Certa feram certis auctoribus haud ego uates,</l>
                <l n="78">Nescius aerata signa mouere pila.</l>
                <l n="79">Me creat Architae soboles Babylonius Horos,</l>
                <l n="80">Horos, [et] à proauo ducta Conone domus.</l>
                <l n="81">Di mihi sunt testes, non degenerasse propinquis,</l>
                <l n="82">Inq[ue] meis libris nil prius esse fide.</l>
                <l n="83">Nunc pretium fecere deos, [et] fallitur auro</l>
                <l n="84">Iuppiter. obliquae signa iterata rotae,</l>
                <l n="105">Felicesq[ue] Iouis stellas, Martisq[ue] rapacis,</l>
                <l n="106">Et graue Saturni sidus in omne caput,</l>
                <l n="107">Quid moueant pisces, animosaq[ue] signa Leonis,</l>
                <l n="108">Lotus [et] hesperia quid Capricornus aqua,</l>
                <l n="71">Dicam. Troia cades, [et] Troica Roma resurges:</l>
                <l n="72">Et maris, [et] terrae longa sepulcra canam.</l>
                <l n="85">Dixi ego, cum geminos produceret Arria natos,</l>
                <l n="86">(Illa dabat natis arma uetante deo)</l>
                <l n="87">Non posse ad patrios sua pila referre penates:</l>
                <l n="88">Nempe meam firmant nunc duo busta fidem.</l>
                <l n="89">Quippe Lupercus equi dum saucia protegit ora,</l>
                <l n="90">Heu sibi prolapso non bene cauit equo:</l>
                <l n="91">Gallus at in castris dum credita signa tuetur,</l>
                <l n="92">Concidit ante aquilae rostra cruenta suae.</l>
                <l n="93">Fatales pueri, duo funera matris auarae.</l>
                <l n="94">Vera sed inuito contigit ista fides.</l>
                <l n="95">Idem ego, cum Cynarae traheret Lucina dolores,</l>
                <l n="96">Et facerent uteri pondera lenta moram,</l>
                <l n="97">Iunonis uotum facite impetrabile, dixi.</l>
                <l n="98">Illa parit. libris est data palma meis.</l>
                <l n="99">Hoc neque arenosum Libyci Iouis explicat antrum,</l>
                <l n="100">Aut sibi commissos fibra locuta deos,</l>
                <l n="101">Aut si quis motas cornicis senserit alas,</l>
                <l n="102">Vmbraq[ue] nec magicis mortua prodit aquis.</l>
                <l n="103">Aspicienda uia est caeli, uersusq[ue] per astra</l>
                <l n="104">Trames, [et] ab zonis quinque petenda fides.</l>
                <l n="109">Exemplum graue erit Calchas. nanque Aulide soluit</l>
                <l n="110">Ille bene haerentes ad pia saxa rates.</l>
                <l n="111">Idem Agamemnoniae ferrum ceruice puellae</l>
                <l n="112">Tinxit, [et] Atrides uela cruenta dedit.</l>
                <l n="113">Nec rediere tamen Danai. tu diruta fletum</l>
                <l n="114">Supprime, [et] Euboicos respice Troia sinus.</l>
                <l n="115">Nauplius ultores sub noctem porrigit ignes,</l>
                <l n="116">Et natat exuuiis Graecia pressa tuis.</l>
                <l n="117">Victor Oilide rape nunc, [et] dilige uatem,</l>
                <l n="118">Quam uetat auelli ueste Minerua sua.</l>
                <l n="119">Hactenus historiae. nunc ad tua deuehor astra:</l>
                <l n="120">Incipe tu lacrymis aequus adesse nouis.</l>
                <l n="121">Vmbria te notis antiqua penatibus edit.</l>
                <l n="122">Mentior? an patriae tangitur ora tuae?</l>
                <l n="123">Quà nebulosa cauo rorat Meuania campo,</l>
                <l n="124">Et lacus aestiuis intepet Vmber aquis,</l>
                <l n="125">Scandentisq[ue] axis consurgit uertice murus,</l>
                <l n="126">Murus ab ingenio notior ille tuo.</l>
                <l n="127">Ossaq[ue] legisti, non illa aetate legenda,</l>
                <l n="128">Patris, [et] in tenues cogeris ipse lares.</l>
                <l n="129">Nam tua cum multi uersarent rura iuuenci,</l>
                <l n="130">Abstulit excultas pertica tristis opes.</l>
                <l n="131">Mox, ubi bulla rudi demissa est aurea collo,</l>
                <l n="132">Matris [et] ante deos libera sumpta toga,</l>
                <l n="133">Tum tibi pauca suo de carmine dictat Apollo,</l>
                <l n="134">Et uetat insano uerba tonare foro.</l>
                <l n="135">Et tu finge elegos, fallax opus, haec tua castra,</l>
                <l n="136">Scribat ut exemplo caetera turba tuo.</l>
                <l n="137">Militiam ueneris blandis patiere sub armis,</l>
                <l n="138">Et Veneris pueris utilis hostis eris.</l>
                <l n="139">Nam tibi uictrices, quascunque labore parasti,</l>
                <l n="140">Eludet palmas una puella tuas,</l>
                <l n="141">Et bene cum fixum mento discusseris uncum,</l>
                <l n="142">Nil erit: hoc rostro te premet ansa suo.</l>
                <l n="143">Illius arbitrio noctem, lucemq[ue] uidebis,</l>
                <l n="144">Gutta quoque ex oculis non nisi iussa cadet.</l>
                <l n="145">Nec mille excubiae, nec te signata iuuabunt</l>
                <l n="146">Limina. persuasae fallere rima sat est.</l>
                <l n="147">Nunc tua uel mediis puppis luctetur in undis,</l>
                <l n="148">Vel licet armatis hostis inermis eas,</l>
                <l n="149">Vel tremefacta cauo tellus deducat hiatu,</l>
                <l n="150">Octipedis cancri terga sinistra time.</l>
            </div>

            <div type="poem" n="2">
                <l n="1">QVID mirare meas tot in uno corpore formas?</l>
                <l n="2">Accipe Vertunni signa paterna dei.</l>
                <l n="3">Tuscus ego Tuscis orior, nec poenitet inter</l>
                <l n="4">Proelia Volscinos deseruisse focos.</l>
                <l n="5">Nec me turba iuuat, nec templo laetor eburno.</l>
                <l n="6">Romanum satis est posse uidere forum.</l>
                <l n="7">Hac quondam Tiberinus iter faciebat: [et] aiunt</l>
                <l n="8">Remorum auditos per uada pulsa sonos.</l>
                <l n="9">At postquam ille suis tantum concessit alumnis,</l>
                <l n="10">Vertunnus uerso dicor ab amne deus,</l>
                <l n="11">Seu quia uertentis fructum percepimus anni,</l>
                <l n="12">Vertunni rursus credidit esse sacrum.</l>
                <l n="13">Prima mihi uariat liuentibus uua racemis,</l>
                <l n="14">Et coma lactenti spicea fruge tumet.</l>
                <l n="15">Hic dulces cerasos, hic autumnalia pruna</l>
                <l n="16">Cernis, [et] aestiuo mora rubere die.</l>
                <l n="17">Insitor hic soluit pomosa uota corona,</l>
                <l n="18">Cum pirus inuito stipite mala tulit.</l>
                <l n="19">Mendax fama noces. alius mihi nominis index:</l>
                <l n="20">De se narranti tu modo crede deo.</l>
                <l n="21">Opportuna mea est cunctis natura figuris.</l>
                <l n="22">In quancumque uoles, uerte: decorus ero.</l>
                <l n="23">Indue me Cois, fiam non dura puella.</l>
                <l n="24">Meq[ue] uirum sumpta quis neget esse toga?</l>
                <l n="25">Da falcem, [et] torta frontem mihi comprime foeno:</l>
                <l n="26">Iurabis nostra gramina secta manu.</l>
                <l n="27">Arma tuli quondam: [et], memini, laudabar in illis:</l>
                <l n="28">Corbis [et] imposito pondere messor eram.</l>
                <l n="29">Sobrius ad lites: at cum est imposta corona,</l>
                <l n="30">Clamabis capiti uina subisse meo.</l>
                <l n="31">Cinge caput mitra: speciem furabor Iacchi.</l>
                <l n="32">Furabor Phoebi, si modo plectra dabis.</l>
                <l n="33">Cassibus impositis uenor, sed arundine sumpta</l>
                <l n="34">Faunus plumoso sum deus aucupio.</l>
                <l n="35">Est etiam aurigae species Vertunnus, [et] eius,</l>
                <l n="36">Traiicit alterno qui leue pondus equo,</l>
                <l n="37">Suppetat, hoc pisces calamo praedabor: [et] ibo</l>
                <l n="38">Mundus demissis institor in tunicis.</l>
                <l n="39">Pastorem ad baculum possum curare, uel idem</l>
                <l n="40">Serpiculis medio puluere ferre rosam.</l>
                <l n="41">Nam quid ego adiicia[m], de quo mihi maxima fama est,</l>
                <l n="42">Hortorum in manibus dona probata meis?</l>
                <l n="43">Caeruleus cucumis, tumidoq[ue] cucurbita uentre</l>
                <l n="44">Me notat, [et] iunco brassica uincta leui.</l>
                <l n="45">Nec flos ullus hiat pratis, quin ille decenter</l>
                <l n="46">Impositus fronti langueat ante meae.</l>
                <l n="47">At mihi, quòd formas unus uertebar in omnes,</l>
                <l n="48">Nomen ab euentu patria lingua dedit.</l>
                <l n="49">At tu Roma meis tribuisti praemia Tuscis,</l>
                <l n="50">Vnde hodie uicus nomina Tuscus habet.</l>
                <l n="51">Tempore quo sociis uenit Lycomedius armis,</l>
                <l n="52">Atque Sabina feri contudit arma Tati.</l>
                <l n="53">Vidi ego labentes acies, [et] tela caduca,</l>
                <l n="54">Atque hostes turpi terga dedisse fugae.</l>
                <l n="55">Sed facias diuum sator, ut Romana per aeuum</l>
                <l n="56">Transeat ante meos turba togata pedes.</l>
                <l n="57">Sex superant uersus. te, qui ad uadimonia curris,</l>
                <l n="58">Non moror: haec spatiis ultima meta meis.</l>
                <l n="59">Stipes acernus eram, properanti falce dolatus,</l>
                <l n="60">Ante Numam grata pauper in urbe deus.</l>
                <l n="61">At tibi Mamuri formae caelatos ahenae,</l>
                <l n="62">Tellus artifices ne terat Osca manus;</l>
                <l n="63">Qui me tam dociles potuisti fundere in usus.</l>
                <l n="64">Vnum opus est. operi non datur unus honos.</l>
            </div>

            <div type="poem" n="3">
                <l n="">HAC Arethusa suo mittit mandata Lycotae,</l>
                <l n="">Cum toties absis, si potes esse meus:</l>
                <l n="">Si qua tamen tibi lecturo pars oblita deerit,</l>
                <l n="">Haec erit è lacrymis facta litura meis:</l>
                <l n="">Aut si qua incerto fallet te litera tractu,</l>
                <l n="">Signa meae dextrae iam morientis erunt.</l>
                <l n="">Te modo uideruut iteratos Bactra per ortus,</l>
                <l n="">Te modo munito Sericus hostis equo,</l>
                <l n="">Hiberniq[ue] Gaetae, pictoq[ue] Britannia curru,</l>
                <l n="">Vstus [et] Eoa discolor Indus aqua.</l>
                <l n="">Haec ne marita fides, [et] pactae sunt mihi noctes,</l>
                <l n="">Cum rudis urgenti brachia uicta dedi?</l>
                <l n="">Quae mihi deductae fax omen praetulit, illa</l>
                <l n="">Traxit ab euerso lumina nigra rogo.</l>
                <l n="">Et Stygio sum sparsa lacu, nec recta capillis</l>
                <l n="">Vitta data est. nupsi non comitante deo.</l>
                <l n="">Omnibus heu portis pendent mea noxia uota.</l>
                <l n="">Texitur haec castris quarta lacerna tuis.</l>
                <l n="">Occidat, immerita qui carpsit ab arbore uallum,</l>
                <l n="">Et struxit querulas rauca per ossa tubas.</l>
                <l n="">Dignior obliquo funem qui torqueat ocno,</l>
                <l n="">Aeternusq[ue] tuam pascat aselle famem.</l>
                <l n="">Dic mihi num teneros urit lorica lacertos?</l>
                <l n="">Num grauis imbelles atterit hasta manus?</l>
                <l n="">Haec noceant potius, quàm dentibus ulla puella</l>
                <l n="">Det mihi plorandas per tua colla notas.</l>
                <l n="">Diceris [et] macie uultum tenuasse: sed opto</l>
                <l n="">È desiderio sit color iste meo.</l>
                <l n="">At mihi cum noctes induxit uesper amaras,</l>
                <l n="">Si qua relicta iacent, osculor arma tua.</l>
                <l n="">Tum queror in toto non sidere pallia lecto,</l>
                <l n="">Lucis [et] auctores non dare carmen aues.</l>
                <l n="">Noctibus hibernis castrensia pensa laboro,</l>
                <l n="">Et Tyria in gladios uellera secta suos:</l>
                <l n="">Et disco qua parte fluat uincendus Araxes.</l>
                <l n="">Quod sine aqua Parthus millia currat equus.</l>
                <l n="">Cogor [et] è tabula pictos ediscere mundos,</l>
                <l n="">Qualis [et] haec docti sit positura dei.</l>
                <l n="">Quae tellus sit lenta gelu, quae putris ab aestu,</l>
                <l n="">Ventus in Italiam qui bene uela ferat.</l>
                <l n="">Assidet una soror, curis [et] pallida nutrix</l>
                <l n="">Peierat hiberni temporis esse moras.</l>
                <l n="">Felix Hippolyte nuda tulit arma papilla,</l>
                <l n="">Et texit galea barbara molle caput.</l>
                <l n="">Romanis utinam patuissent castra puellis:</l>
                <l n="">Essem militiae sarcina fida tuae.</l>
                <l n="">Nec me tardarent Scythiae iuga, cum pater altas</l>
                <l n="">Africus in glaciem frigore nectit aquas.</l>
                <l n="">Omnis amor magnus, sed aperto in coniuge maior.</l>
                <l n="">Hanc Venus, ut uiuat, uentilat ipsa facem.</l>
                <l n="">Nam mihi, quo Poenis tibi purpura fulgeat ostris,</l>
                <l n="">Crystallusq[ue] tuas ornet aquosa manus,</l>
                <l n="">Omnia surda tacent; rarisq[ue] assueta calendis,</l>
                <l n="">Vix aperit clausos una puella lares.</l>
                <l n="">Graucidos, [et] catulae uox est mihi grata querentis.</l>
                <l n="">Illa tui partem uendicat una tori.</l>
                <l n="">Flore sacella tego, uerbenis compita uelo,</l>
                <l n="">Et crepat ad ueteres herba Sabina focos,</l>
                <l n="">Siue in finitimo gemuit stans noctua tigno,</l>
                <l n="">Seu uoluit tangi parca lucerna mero.</l>
                <l n="">Illa dies ornis caedem denuntiat agnis,</l>
                <l n="">Succinctiq[ue] calent ad noua lucra popae.</l>
                <l n="">Ne precor ascensis tanti sit gloria Bactris,</l>
                <l n="">Rapta ue odorato carbasa lina duci,</l>
                <l n="">Plumbea cum tortae sparguntur pondera fundae,</l>
                <l n="">Subdolus [et] uersis increpat arcus equis.</l>
                <l n="">Sed tua sic domitis Parthae telluris alumnis</l>
                <l n="">Pura triumphantes hasta sequatur equos:</l>
                <l n="">Incorrupta mei conserua foedera lecti.</l>
                <l n="">Hac ego te sola lege redisse uelim.</l>
                <l n="">Armaq[ue] cum tulero portae uotiua Capenae,</l>
                <l n="">Subscribam, saluo grata puello uiro.</l>
            </div>

            <div type="poem" n="4">
                <l n="">TARPEIVM nemus, [et] Tarpeiae turpe sepulcrum</l>
                <l n="">Fabor, [et] antiqui limina capta Iouis.</l>
                <l n="">Lucus erat felix, ederoso conditus antro:</l>
                <l n="">Multaq[ue] natiuis obstrepit arbor aquis,</l>
                <l n="">Siluani ramosa domus, quò dulcis ab aestu</l>
                <l n="">Fistula poturas ire iubebat oues.</l>
                <l n="">Hunc Tatius fontem uallo praecingit acerno,</l>
                <l n="">Fictaq[ue] suggesta castra coronat humo.</l>
                <l n="">Quid tum Roma fuit, tubicen uicina Curetis,</l>
                <l n="">Cum quateret lento murmure saxa Iouis?</l>
                <l n="">Atque ubi nunc terris dicuntur iura subactis,</l>
                <l n="">Stabant Romano pila Sabina foro.</l>
                <l n="">Murus erant montes: ubi nunc est curia septa,</l>
                <l n="">Bellicus ex illo fonte bibebat equus.</l>
                <l n="">Hinc Tarpeia deae fontem libauit, at illi</l>
                <l n="">Vrgebat medium fictilis urna caput.</l>
                <l n="">Et satis una malae potuit mors esse puellae,</l>
                <l n="">Quae uoluit flamas fallere Vesta tuas?</l>
                <l n="">Vidit arenosis Tatium perludere campis,</l>
                <l n="">Pictaq[ue] per flauas arma leuare iubas.</l>
                <l n="">Obstupuit regis facie, [et] regalibus armis;</l>
                <l n="">Interq[ue] oblitas excidit urna manus.</l>
                <l n="">Saepe illa immeritae caussata est omina Lunae,</l>
                <l n="">Et sibi tingendas dixit in amne comas:</l>
                <l n="">Saepe tulit blandis argentea lilia nymphis,</l>
                <l n="">Romula ne faciem laederet hasta Tati.</l>
                <l n="">Dumq[ue] subit primo Capitolia nubila fumo,</l>
                <l n="">Rettulis hirsutis brachia secta rubis,</l>
                <l n="">Et sua Tarpeia residens ita fleuit ab arce</l>
                <l n="">Vulnera uicino non patienda Ioui.</l>
                <l n="">Ignes castrorum, [et] Tatiae praetoria turmae,</l>
                <l n="">Et formosa oculis arma Sabina meis,</l>
                <l n="">O utinam ad uestros sedeam captiua penates,</l>
                <l n="">Dum captiua mei conspicer esse Tati.</l>
                <l n="">Romani montes, [et] montibus addita Roma,</l>
                <l n="">Et ualeat probro Vesta pudenda meo.</l>
                <l n="">Ille equus ille meos in castra reponet amores,</l>
                <l n="">Cui Tatius dextra collocat ipse iubas.</l>
                <l n="">Quid mirum in patrios Scyllam saeuisse capillos?</l>
                <l n="">Candidaq[ue] in saeuos inguina uersa canes?</l>
                <l n="">Prodita quid mirum fraterni cornua monstri,</l>
                <l n="">Cum patuit lecto stamine torta uia?</l>
                <l n="">Quantum ego sum Ausoniis crimen factura puellis,</l>
                <l n="">Improba uirgineo lecta ministra foco.</l>
                <l n="">Pallados extinctos si quis mirabitur ignes;</l>
                <l n="">Ignoscat: lacrymis spargitur ara meis.</l>
                <l n="">Cras, ut rumor ait, tota pugnabitur urbe:</l>
                <l n="">Tu cape spinosi roscida terga iugi.</l>
                <l n="">Lubrica tota uia est, [et] perfida, quippe tacentes</l>
                <l n="">Fallaci caelat limite semper aquas.</l>
                <l n="">O utinam magicae nossem cantamina musae,</l>
                <l n="">Haec quoque formoso lingua tulisset opem.</l>
                <l n="">Te toga picta decet, non quem sine matris honore</l>
                <l n="">Nutrit inhumanae dura papilla lupae.</l>
                <l n="">Sic hospes patiare tua regina sub aula:</l>
                <l n="">Dos tibi non humilis prodita Roma uenit.</l>
                <l n="">Sin minus, at raptae ne sint impune Sabinae,</l>
                <l n="">Me rape, [et] alterna lege repende uices.</l>
                <l n="">Commissas acies ego possum soluere, nuptae</l>
                <l n="">Vos medium palla foedus inite mea.</l>
                <l n="">Adde Hymenaee modos, tubicen fera murmura conde,</l>
                <l n="">Credite? uestra meus molliet arma torus.</l>
                <l n="">Et iam quarta canit uenturam buccina lucem,</l>
                <l n="">Ipsaq[ue] in Oceanum sidera lapsa cadunt.</l>
                <l n="">Experiar somnum: de te mihi somnia quaeram.</l>
                <l n="">Fac uenias oculis umbra benigna meis.</l>
                <l n="">Dixit, [et] incerto permisit brachia somno</l>
                <l n="">Nescia se flamis accubuisse nouis.</l>
                <l n="">Nam Vesta Iliacae felix tutela fauillae</l>
                <l n="">Culpam alit, [et] plures condit in ossa faces.</l>
                <l n="">Illa ruit, qualis celerem prope Thermodoonta,</l>
                <l n="">Strymonis abscisso fertur aperta sinu.</l>
                <l n="">Vrbi festus erat: dixere Parilia patres.</l>
                <l n="">Hic primus coepit moenibus esse dies.</l>
                <l n="">Annua pastorum conuiuia lusus in urbe</l>
                <l n="">Cum pagana madent fercula deliciis,</l>
                <l n="">Cumq[ue] super raros foeni flamantis aceruos</l>
                <l n="">Traiicit immundas ebria turba dapes.</l>
                <l n="">Romulus excubias decreuit in ocia solui,</l>
                <l n="">Atque intermissa castra silere tuba.</l>
                <l n="">Hoc Tarpeia suum tempus rata, conuenit hostem,</l>
                <l n="">Pacta ligat, pactis ipsa futura comes.</l>
                <l n="">Mons erat ascensu dubius, festoq[ue] remissus.</l>
                <l n="">Nec mora, uocales occupat ense canes.</l>
                <l n="">Omnia praebebant somnos, sed Iuppiter unus</l>
                <l n="">Decreuit poenis inuigilare tuis.</l>
                <l n="">Prodiderat portaeq[ue] fidem, patriamq[ue] iacentem:</l>
                <l n="">Nubendiq[ue] petit, quem uelit ipsa, diem.</l>
                <l n="">At Tatius, (neque enim sceleri dedit hostis honorem,)</l>
                <l n="">Nube, ait, [et] regni scande cubile mei.</l>
                <l n="">Dixit, [et] ingestis comitum super obruit armis.</l>
                <l n="">Haec uirgo officiis dos erat apta tuis.</l>
                <l n="">À duce Tarpeio mons est cognomen adeptus.</l>
                <l n="">O uigil iniustae praemia sortis habes.</l>
            </div>

            <div type="poem" n="5">
                <l n="">TERRA tuum spinis obducat lena sepulcrum;</l>
                <l n="">Et tua, quod non uis, sentiat umbra sitim;</l>
                <l n="">Nec sedeant cineri manes; [et] Cerberus ultor</l>
                <l n="">Turpia ieiuno terreat ossa sono;</l>
                <l n="">Docta uel Hippolytum Veneri mollire negantem,</l>
                <l n="">Concordiq[ue] toro pessima semper auis.</l>
                <l n="">Penelopen quoque, neglecto rumore mariti,</l>
                <l n="">Nubere lasciuo cogeret Antinoo.</l>
                <l n="">Illa uelit, poterit magnes non ducere ferrum,</l>
                <l n="">Et uolucris nidis esse nouerca suis.</l>
                <l n="">Quippe [et] Collinas ad fossam mouerit herbas,</l>
                <l n="">Stagnaq[ue] currenti diluerentur aqua.</l>
                <l n="">Audax cantatae leges imponere Lunae,</l>
                <l n="">Et sua nocturno fallere terga lupo.</l>
                <l n="">Posset [et] intentos astu caecare maritos.</l>
                <l n="">Cornicum immeritas eruit ungue genas,</l>
                <l n="">Consuluitq[ue] stryges nostro de sanguine, [et] in me</l>
                <l n="">Hippomanes foetae semina legit equae.</l>
                <l n="">Exorabat opus uerbis ceu blanda perurat,</l>
                <l n="">Saxosamq[ue] terat sedula culpa uiam.</l>
                <l n="">Si te Eoa iuuat * Dorozantum aurea ripe,</l>
                <l n="">Et quae sub Tyria concha superbit aqua,</l>
                <l n="">Eurypiliq[ue] placet Coae textura Mineruae,</l>
                <l n="">Sectaq[ue] ab Attalicis putria signa toris,</l>
                <l n="">Seu quae palmiferae mittunt uenalia Thebae,</l>
                <l n="">Murrheaq[ue] in Parthis pocula cocta focis.</l>
                <l n="">Sperne fidem, prouolue deos, mendacia uincant.</l>
                <l n="">Cedant damnosae iura pudicitiae.</l>
                <l n="">Et simulare uirum, pretium facit. utere caussis.</l>
                <l n="">Maior dilata nocte recurret amor.</l>
                <l n="">Si tibi forte comas uexauerit utilis ira,</l>
                <l n="">Post modo mercata pace premendus erit.</l>
                <l n="">Denique ubi amplexu Venerem promiseris empto:</l>
                <l n="">Fac stimules puros Isidis esse dies.</l>
                <l n="">Ingerat Apriles Iole tibi, tundat Amycle</l>
                <l n="">Natalem Maiis idibus esse tuum.</l>
                <l n="">Supplex ille sedet, posita tu scribe cathedra.</l>
                <l n="">Quidlibet, has artes si pauet ille, tenes.</l>
                <l n="">Semper habe morsus circa tua colla recentes,</l>
                <l n="">Litibus alternis quos putet esse datos.</l>
                <l n="">Nec te Medeae delectent probra sequacis,</l>
                <l n="">Nempe tulit fastus ausa rogare prior,</l>
                <l n="">Sed potius mundi Thais pretiosa Menandri,</l>
                <l n="">Cum ferit astutos comica moecha Getas.</l>
                <l n="">In mores te uerte uiri. si cantica iactat,</l>
                <l n="">I comes, [et] uoces ebria iunge tuas.</l>
                <l n="">Ianitor ad dantes uigilet: si pulset inanis,</l>
                <l n="">Surdus in obductam somniet usque seram.</l>
                <l n="">Nec tibi displiceat miles, modo factus amori;</l>
                <l n="">Nauta nec, attrita si ferat aera manu;</l>
                <l n="">Aut quorum titulus per barbara colla pependit,</l>
                <l n="">Caelati medio cum saliere foro.</l>
                <l n="">Aurum spectato, non quae manus afferat aurum.</l>
                <l n="">Versibus auditis, quid nisi uerba feres?</l>
                <l n="">Qui uersus, Coae dederit nec munera uestis,</l>
                <l n="">Ipsius tibi sit surda sine aere lyra.</l>
                <l n="">Dum uernat sanguis, dum rugis integer annus,</l>
                <l n="">Vtere, ne quis eat liber amore dies.</l>
                <l n="">Vidi ego odorati uictura rosaria Paesti</l>
                <l n="">Sub matutino cocta iacere noto.</l>
                <l n="">His animos nostrae dum uersat Acanthis amicae,</l>
                <l n="">*</l>
                <l n="">Sed cape torquatae Venus ò regina columbae,</l>
                <l n="">Ob meritum ante tuos gutturae secta focos.</l>
                <l n="">Vidi ego rugoso tussim concrescere collo,</l>
                <l n="">Sputaq[ue] per dentes ire cruenta cauos,</l>
                <l n="">Atque animam in tegetes putrem expirare paternas.</l>
                <l n="">Horruit algenti pertica curua foco.</l>
                <l n="">Exequiae fuerant rari furtiua capilli</l>
                <l n="">Vincula, [et] immundo pallida mitra situ,</l>
                <l n="">Et canis in nostros nimis experrecta dolores,</l>
                <l n="">Cum fallenda meo pollice clathra forent.</l>
                <l n="">Sit tumulus lenae curto uetus amphora collo:</l>
                <l n="">Vrgeat hunc supra uis caprifice tua.</l>
                <l n="">Quisquis amas, scabris hoc bustum caedito saxis,</l>
                <l n="">Mistsaq[ue] cum saxis adiice uerba mala.</l>
            </div>

            <div type="poem" n="6">
                <l n="">Sacra facit uates. sint ora fauentia sacris,</l>
                <l n="">Et cadat ante meos icta iuuenca focos.</l>
                <l n="">Cera Phileteis certet Romana corymbis,</l>
                <l n="">Et Cyrenaeas urna ministret aquas.</l>
                <l n="">Costum molle date, [et] blandi mihi thuris honores.</l>
                <l n="">Terq[ue] focum circa laneus orbis eat.</l>
                <l n="">Spargite me lymphis, carmenq[ue] recentibus aris</l>
                <l n="">Tibia Mygdoniis libet eburna cadis.</l>
                <l n="">Ite procul fraudes. alio sint aere noxae.</l>
                <l n="">Pura nouum uati laurea mollit iter.</l>
                <l n="">Musa Palatini referamus Apollinis aedem.</l>
                <l n="">Res est Calliope digna fauore tuo.</l>
                <l n="">Caesaris in nomen ducuntur carmina. Caesar</l>
                <l n="">Dum canitur, quaeso Iuppiter ipse uaces.</l>
                <l n="">Est Phoebi fugiens Athamana ad littora portus,</l>
                <l n="">Quà sinus Ioniae murmura condit aquae,</l>
                <l n="">Actia Iuleae pelagus monimenta carinae,</l>
                <l n="">Nautarum uotis non operosa uia.</l>
                <l n="">Huc mundi coiere manus. stetit aequore moles</l>
                <l n="">Pinea, nec remis aequa fauebat auis.</l>
                <l n="">Altera classis erat Teucro damnata Quirino,</l>
                <l n="">Pilaq[ue] feminea turpiter acta manu.</l>
                <l n="">Hinc Augusta ratis plenis Iouis omine uelis,</l>
                <l n="">Signaq[ue] iam patriae uincere docta suae.</l>
                <l n="">Tandem acies geminos Nereus lunarat in arcus,</l>
                <l n="">Armorum [et] radiis picta tremebat aqua,</l>
                <l n="">Cum Phoebus linquens stantem se uindice Delon,</l>
                <l n="">(Nam tulit iratos mobilis una notos)</l>
                <l n="">Astitit Augusti puppem super, [et] noua flama</l>
                <l n="">Luxit in obliquam ter sinuata facem.</l>
                <l n="">Non ille attulerat crines in colla solutos,</l>
                <l n="">Aut testudineae carmen inerme lyrae,</l>
                <l n="">Sed quali aspexit Pelopeium Agamemnona uultu,</l>
                <l n="">Egessitq[ue] auidis Dorica castra rogis,</l>
                <l n="">Aut qualis flexos soluit Pythona per orbes</l>
                <l n="">Serpentem, imbelles quem timuere lyrae.</l>
                <l n="">Mox ait, ò longa mundi seruator ab Alba</l>
                <l n="">Auguste, Hectoreis cognite maior auis,</l>
                <l n="">Vince mari: iam terra tua est: tibi militat arcus,</l>
                <l n="">Et fauet ex humeris hoc onus omne meis.</l>
                <l n="">Solue metu patriam: quae nunc te uindice freta,</l>
                <l n="">Imposuit prorae publica uota tuae:</l>
                <l n="">Quam nisi defendes, murorum Romulus augur</l>
                <l n="">Ire Palatinas non bene uidit aues.</l>
                <l n="">Et nimium remis audent prope turpe Latinis</l>
                <l n="">Principe te fluctus regia uela pati.</l>
                <l n="">Nec te, quòd classis centenis remiget alis,</l>
                <l n="">Terreat: inuito labitur illa mari:</l>
                <l n="">Quodq[ue] uehunt prorae centaurica saxa minantes,</l>
                <l n="">Tigna caua, [et] pictos experiere metus.</l>
                <l n="">Frangit, [et] attollit uires in milite caussa:</l>
                <l n="">Quae nisi iusta subest, excutit arma pudor.</l>
                <l n="">Tempus adest, committe rates: ego temporis auctor</l>
                <l n="">Ducam laurigera Iulia rostra manu.</l>
                <l n="">Dixerat, [et] pharetrae pondus consumit in arcus.</l>
                <l n="">Proxima post arcus Caesaris hasta fuit.</l>
                <l n="">Vincit Roma, fide Phoebi. dat femina poenas,</l>
                <l n="">Sceptra per Ionias fracta uehuntur aquas.</l>
                <l n="">At pater Idalio miratur Caesar ab astro,</l>
                <l n="">Sum deus, [et] nostri sanguinis ista fides.</l>
                <l n="">Prosequitur cantu Triton, omnesq[ue] marinae</l>
                <l n="">Plauserunt circa libera signa deae.</l>
                <l n="">Illa petit Nilum cymba male nixa fugaci,</l>
                <l n="">Hoc unum, iusso non moritura die.</l>
                <l n="">Di melius, quantus mulier foret una triumphus</l>
                <l n="">Ductus erat per quas ante Iugurtha uias.</l>
                <l n="">Actius hinc traxit Phoebus monimenta, quòd eius</l>
                <l n="">Vna decem uicit missa sagitta rates.</l>
                <l n="">Bella satis cecini: citharam iam poscit Apollo</l>
                <l n="">Victor, [et] ad placidos exuit arma choros.</l>
                <l n="">Candida nunc molli subeant conuiuia luco,</l>
                <l n="">Blanditiaeq[ue]: fluant per mea colla rosae:</l>
                <l n="">Vinaq[ue] fundantur praelis elisa Falernis,</l>
                <l n="">Terq[ue] lauet nostras spica Cilissa comas:</l>
                <l n="">Ingenium potis irritet musa poetis.</l>
                <l n="">Bacche soles Phoebo fertilis esse tuo.</l>
                <l n="">Ille paludosos memoret seruire Sicambros,</l>
                <l n="">Cepheam hic Meroen, fuscaq[ue] regna canat:</l>
                <l n="">Hic referat sero confessum foedere Parthum:</l>
                <l n="">Reddat signa Remi, mox dabit ipse sua.</l>
                <l n="">Siue aliquid pharetris Augustus parcet Eois,</l>
                <l n="">Differat in pueros ista trophaea suos.</l>
                <l n="">Gaude Crasse, nigras si quid sapis inter arenas.</l>
                <l n="">Ire per Eufraten ad tua busta licet.</l>
                <l n="">Sic noctem patera, sic ducam carmine, donec</l>
                <l n="">Iniiciat radios in mea uina dies.</l>
            </div>

            <div type="poem" n="7">
                <l n="">SVNT aliquid manes. letum non omnia finit;</l>
                <l n="">Luridaq[ue] euictos effugit umbra rogos.</l>
                <l n="">Cynthia nanque meo uisa est incumbere fulcro,</l>
                <l n="">Murmur ad extremae nuper humata uiae:</l>
                <l n="">Cum mihi ab exequiis somnus penderet amoris,</l>
                <l n="">Et quererer lecti frigida regna mei.</l>
                <l n="">Eosdem habuit secum, quibus est elata, capillos;</l>
                <l n="">Eosdem oculos: lateri uestis adusta fuit.</l>
                <l n="">Et solitum digito beryllon adederat ignis,</l>
                <l n="">Summaq[ue] Letheus triuerat ora liquor:</l>
                <l n="">Spirantesq[ue] animos, [et] uocem misit. at illi</l>
                <l n="">Pollicibus fragiles increpuere manus.</l>
                <l n="">Perfide, nec cuiquam melior sperande puellae,</l>
                <l n="">In te iam uires somnus habere potest?</l>
                <l n="">Iam ne tibi exciderant uigilantis furta Suburrae,</l>
                <l n="">Et mea nocturnis trita fenestra dolis?</l>
                <l n="">Per quam demisso quoties tibi fune pependi,</l>
                <l n="">Alterna ueniens in tua colla manu.</l>
                <l n="">Saepe Venus triuio commista est pectore misto:</l>
                <l n="">Fecerunt tepidas pallia nostra uias.</l>
                <l n="">Foederis heu taciti, cuius fallacia uerba</l>
                <l n="">Non audituri diripuere noti.</l>
                <l n="">At mihi non oculos quisquam inclinauit euntis.</l>
                <l n="">Vnum impetrassem te reuocante diem.</l>
                <l n="">Nec crepuit fissa me propter arundine custos,</l>
                <l n="">Laesit [et] obiectum tegula curta caput.</l>
                <l n="">Denique quis nostro curuum te funere uidit?</l>
                <l n="">Atram quis lacrymis incaluisse togam?</l>
                <l n="">Si piguit portas ultra procedere, at illud</l>
                <l n="">Iussisses lectum lentius ire meum.</l>
                <l n="">Cur uentos non ipse rogis ingrate petisti?</l>
                <l n="">Cur nardo flamae non oluere meae?</l>
                <l n="">Hoc etiam graue erat, nulla mercede hyacinthos</l>
                <l n="">Iniicere, [et] fracto busta piare cado.</l>
                <l n="">Lygdamus uratur, candescat lamina uernae.</l>
                <l n="">Sensi ego, cum insidiis pallida uina bibi.</l>
                <l n="">Aut Nomas arcanas tollat uersuta saliuas.</l>
                <l n="">Dicet damnatas ignea testa manus.</l>
                <l n="">Quae modo per uiles inspecta est publica noctes,</l>
                <l n="">Haec nunc aurata cyclade signat humum.</l>
                <l n="">Et grauiora rependit iniquis pensa quasillis,</l>
                <l n="">Garula de facie si qua locuta mea est,</l>
                <l n="">Nostraq[ue] quod Petale tulit ad monimenta corollas,</l>
                <l n="">Codicis immundi uincula sentit anus.</l>
                <l n="">Ceditur [et] Lalage tortis suspensa capillis,</l>
                <l n="">Per nomen quoniam est ausa rogare meum.</l>
                <l n="">Te patiente meae conflauit imaginis aurum,</l>
                <l n="">Ardenti nostro dotem habitura rogo.</l>
                <l n="">Non tamen insector, quamuis mereare, Properti.</l>
                <l n="">Longa mea in libris regna fuere tuis.</l>
                <l n="">Iuro ego fatorum nulli reuocabile carmen,</l>
                <l n="">Tergeminusq[ue] canis sic mihi molle sonet,</l>
                <l n="">Me seruasse fidem. si fallo, uipera nostris</l>
                <l n="">Sibilet in tumulis, [et] super ossa cubet.</l>
                <l n="">Nam gemina est sedes turpem sortita per amnem:</l>
                <l n="">Turbaq[ue] diuersa remigat omnis aqua.</l>
                <l n="">Vna Clytemnestrae stuprum uehit, altera Cressae</l>
                <l n="">Portat mentitae lignea monstra bouis.</l>
                <l n="">Ecce coronato pars altera uicta phaselo,</l>
                <l n="">Mulcet ubi Elysias aura beata rosas.</l>
                <l n="">Quà numerosa fides, quaq[ue] errat turba Cybelles,</l>
                <l n="">Mitratisq[ue] sonant lydia plectra choris,</l>
                <l n="">Andromedeq[ue], [et] Hypermestre sine fraude maritae</l>
                <l n="">Narrant historiae pectora nota suae.</l>
                <l n="">Haec summa aeternis queritur liuere catenis</l>
                <l n="">Brachia, nec meritas frigida saxa manus.</l>
                <l n="">Narrat Hypermestrae magnum ausas esse sorores</l>
                <l n="">In scelus, hoc animum non ualuisse suum.</l>
                <l n="">Sic mortis lacrymis uitae sanamus amores.</l>
                <l n="">Caelo ego perfidiae crimina multa tuae.</l>
                <l n="">Sed tibi nunc mandata damus: si forte moueris,</l>
                <l n="">Si te non totum Chloridos herba tenet,</l>
                <l n="">Nutrix in tremulis nequid desideret annis.</l>
                <l n="">Parthenie patuit, nec tibi auara fuit.</l>
                <l n="">Deliciaeq[ue] meae Latris, cui nomen ab usu est,</l>
                <l n="">Ne speculum dominae porrigat illa nouae.</l>
                <l n="">Et quoscunque meo fecisti nomine uersus,</l>
                <l n="">Vre mihi. laudes desine habere meas.</l>
                <l n="">Pelle ederam tumulo, mihi quae praegnante corymbo</l>
                <l n="">Mollia contortis alligat ossa comis.</l>
                <l n="">Ramosis Anio quà pomifer incubat aruis,</l>
                <l n="">Et nunquam Herculeo numine pallet ebur,</l>
                <l n="">Hoc carmen media dignum me scribe columna,</l>
                <l n="">Sed breue quod currens uector ab urbe legat.</l>
                <l n="">Hic Tiburtina iacet aurea Cynthia terra.</l>
                <l n="">Accessit ripae laus Aniene tuae.</l>
                <l n="">Nec tu sperne piis uenientia somnia portis.</l>
                <l n="">Cum pia uenerunt somnia, pondus habent.</l>
                <l n="">Nocte uagae ferimur. nox clausas liberat umbras,</l>
                <l n="">Errat [et] abiecta Cerberus ipse sera.</l>
                <l n="">Luce iubent leges Lethea ad stagna reuerti.</l>
                <l n="">Nos uehimur, uectum nauta recenset onus.</l>
                <l n="">Nunc te possideant aliae: mox sola tenebo:</l>
                <l n="">Mecum eris, [et] mistis ossibus ossa teram.</l>
                <l n="">Haec postquam querula mecum sub lite peregit,</l>
                <l n="">Inter complexus excidit umbra meos.</l>
            </div>

            <div type="poem" n="8">
                <l n="">DISCE quid Esquilias hac nocte fugarit aquosas,</l>
                <l n="">Cum uicina meis turba cucurrit agris.</l>
                <l n="">Lanuuium annosi uetus est tutela draconis,</l>
                <l n="">Hic ubi tam rarae non perit hora morae,</l>
                <l n="">Quà sacer abripitur caeco descensus hiatu,</l>
                <l n="">Quà penetrat uirgo. tale iter omne caue:</l>
                <l n="">Ieiuni serpentis honos cum pabula poscit</l>
                <l n="">Annua, [et] ex ima sibila torquet humo.</l>
                <l n="">Talia demissae pallent ad sacra puellae,</l>
                <l n="">Cum temere anguino creditur ore manus.</l>
                <l n="">Ille sibi admotas à uirgine corripit escas.</l>
                <l n="">Virginis in palmis ipsa canistra tremunt.</l>
                <l n="">Si fuerint castae; redeunt in colla parentum;</l>
                <l n="">Clamantq[ue] agricolae, fertilis annus erit.</l>
                <l n="">Huc mea detonsis auecta est Cynthia ab annis.</l>
                <l n="">Caussa fuit Iuno, sed mage caussa Venus.</l>
                <l n="">Appia dic quaeso, quantum te teste triumphum</l>
                <l n="">Egerit effusis per tua saxa rotis,</l>
                <l n="">Turpis in arcana sonuit cum rixa taberna;</l>
                <l n="">Si sine me, famae non sine labe meae.</l>
                <l n="">Spectaclum ipsa sedens primo temone pependit,</l>
                <l n="">Ausa per impuros fraena mouere locos,</l>
                <l n="">* Siriga nam capto Volsi carpenta nepote,</l>
                <l n="">Atque armillatos, colla Molossa, canes,</l>
                <l n="">Qui dabit immundae uenalia fata saginae,</l>
                <l n="">Vincet ubi erasas barba pudenda genas.</l>
                <l n="">Cum fieret nostro toties iniuria lecto,</l>
                <l n="">Mutato uolui castra mouere toro.</l>
            </div>

            <div type="poem" n="9">
                <l n="">PHYLLIS, Auentinae, quaedam est, uicina Dianae,</l>
                <l n="">Sobria grata parum; cum bibit, omne decet.</l>
                <l n="">Altera Tarpeios est inter Teia lucos,</l>
                <l n="">Candida, sed potae non satis unus erit.</l>
                <l n="">His ego constitui noctem lenire uocatis,</l>
                <l n="">Et Venere ignota furta nouare mea.</l>
                <l n="">Vnus erat tribus in secreta lectulus herba.</l>
                <l n="">Quaeris concubitus? inter utranque fui.</l>
                <l n="">Lygdamus ad cyathos. utrique aestiua supellex</l>
                <l n="">Et Methymnaei grata saliua meri.</l>
                <l n="">Nile tuus tibicen erat, coralistria Phyllis,</l>
                <l n="">Et facilis spargi munda sine arte rosa.</l>
                <l n="">Nanus [et] ipse suos breuiter concretus in artus</l>
                <l n="">Iactabat truncas ad caua buxa manus.</l>
                <l n="">Sed neque suppletis constabat flama lucernis,</l>
                <l n="">Decidit inq[ue] suos mensa supina pedes.</l>
                <l n="">Me quoque per talos Venerem quaerente secundos,</l>
                <l n="">Semper damnosi subsiluere canes.</l>
                <l n="">Cantabant surdo, nudabant pectora caeco:</l>
                <l n="">Lanuuii ad portas hei mihi solus eram:</l>
                <l n="">Cum subito rauci sonuerunt cardine postes,</l>
                <l n="">Et leuia ad primos murmura facta lares.</l>
                <l n="">Nec mora, cum totas resupinat Cynthia ualuas</l>
                <l n="">Non operosa comis, sed furibunda decens.</l>
                <l n="">Pocula mi digitos inter cecidere remissos:</l>
                <l n="">Palluerantque ipso labra soluta mero.</l>
                <l n="">Fulminat illa oculis, [et], quantum femina, saeuit:</l>
                <l n="">Spectaclum capta nec minus urbe fuit.</l>
                <l n="">Phyllidos iratos in uultum coniicit ungues:</l>
                <l n="">Territa uicinas Teia clamat aquas.</l>
                <l n="">Lumina sopitos turbant elata Quirites,</l>
                <l n="">Omnis [et] insana semita nocte sonat.</l>
                <l n="">Illas direptisq[ue] comis, tunicisq[ue] solutis</l>
                <l n="">Excipit obscurae prima taberna uiae.</l>
                <l n="">Cynthia in exuuiis gaudet, uictrixq[ue] recurrit,</l>
                <l n="">Et mea peruersa sauciat ora manu,</l>
                <l n="">Imponitq[ue] notam collo, morsuq[ue] cruentat,</l>
                <l n="">Praecipueq[ue] oculos, qui meruere, ferit.</l>
                <l n="">Atque ubi iam nostris lassauit brachia plagis,</l>
                <l n="">Lygdamus ad plutei fulcra sinistra latens</l>
                <l n="">Exuitur, geniumq[ue] meum prostratus adorat.</l>
                <l n="">Lygdame nil potui, tecum ego captus eram.</l>
                <l n="">Supplicibus palmis tum demum ad foedera ueni,</l>
                <l n="">Cum uix tangendos praebuit illa pedes,</l>
                <l n="">Atque ait: admissae si uis me ignoscere culpae,</l>
                <l n="">Accipe quae nostrae formula legis erit.</l>
                <l n="">Tu neque Pompeia spatiabere cultus in umbra,</l>
                <l n="">Nec cum lasciuum sternet arena forum.</l>
                <l n="">Colla caue inflectas ad summum obliqua theatrum,</l>
                <l n="">Aut lectica tuae sudet aperta morae.</l>
                <l n="">Lygdamus in primis, omnis mihi caussa querelae,</l>
                <l n="">Veneat, [et] pedibus uincula bina trahat.</l>
                <l n="">Indixit leges. respondi ego, legibus utar.</l>
                <l n="">Riserat imperio facta superba dato.</l>
                <l n="">Dein, quemcunque locum externae tetigere puellae,</l>
                <l n="">Suffiit, [et] pura limina tergit aqua:</l>
                <l n="">Imperat [et] totas iterum mutare lucernas,</l>
                <l n="">Terq[ue] meum tetigit sulfuris igne caput.</l>
                <l n="">Atque ita mutato per singula pallia lecto</l>
                <l n="">Respondi; [et] tot soluimus arma toro.</l>
            </div>

            <div type="poem" n="10">
                <l n="">AMPHITRYONIADES qua tempestate iuuencos</l>
                <l n="">Egerat à stabulis ò Erythraea tuis,</l>
                <l n="">Venit ad inuictos pecorosa Palatia montes,</l>
                <l n="">Et statuit fessos fessus [et] ipse boues,</l>
                <l n="">Quà Velabra suo stagnabant flumine, quaq[ue]</l>
                <l n="">Nauta per urbanas uelificabat aquas.</l>
                <l n="">Sed non infido manserunt hospite Caco</l>
                <l n="">Incolumes: furto polluit ille locum.</l>
                <l n="">Incola Cacus erat, metuendo raptor ab antro,</l>
                <l n="">Per tria partitos qui dabat ora sonos.</l>
                <l n="">Hic, ne certa forent manifestae signa rapinae,</l>
                <l n="">Auersos cauda traxit in antra boues.</l>
                <l n="">Nec sine teste deo. furem sonuere iuuenci,</l>
                <l n="">Furis [et] implacidas diruit ira fores.</l>
                <l n="">Maenalio iacuit pulsus tria tempora ramo</l>
                <l n="">Cacus, [et] Alcides sic ait, ite boues,</l>
                <l n="">Herculis ite boues, nostrae labor ultime clauae,</l>
                <l n="">Bis mihi quaesitae, bis mea praeda boues,</l>
                <l n="">Aruaq[ue] mugitu sancite boaria longo.</l>
                <l n="">Nobile erit Romae pascua uestra forum.</l>
                <l n="">Dixerat, [et] sicco torquet sitis ora palato,</l>
                <l n="">Terraq[ue] non ullas foeta ministrat aquas.</l>
                <l n="">Sed procul inclusas audit ridere puellas.</l>
                <l n="">Lucus ubi umbroso fecerat orbe nemus,</l>
                <l n="">Femineae loca clausa deae, fontesq[ue] piandos,</l>
                <l n="">Impune [et] nullis sacra retecta uiris.</l>
                <l n="">Deuia Puniceae uelabant lumina uittae.</l>
                <l n="">Putris odorato luxerat igne casa:</l>
                <l n="">Populus [et] longis ornabat frondibus aedem,</l>
                <l n="">Multaq[ue] cantantes umbra tegebat aues.</l>
                <l n="">Huc ruit in siccam congesto puluere barbam,</l>
                <l n="">Et iacit ante fores uerba minora deo.</l>
                <l n="">Vos precor ò lucis sacro quae luditis antro,</l>
                <l n="">Pandite defessis hospita tesqua uiris.</l>
                <l n="">Fontis egens erro, circaq[ue] sonantia lymphis;</l>
                <l n="">Et caua suscepto flumine palma sat est.</l>
                <l n="">Audistis ne aliquem, tergo qui sustulit orbem?</l>
                <l n="">Ille ego sum: Alciden terra recepta uocat.</l>
                <l n="">Quis facta Herculeae non audit fortia clauae?</l>
                <l n="">Et nunquam ad natas irrita tela feras?</l>
                <l n="">Atque uni Stygias hominum luxisse tenebras.</l>
                <l n="">Accipit haec. fesso uix mihi terra patet.</l>
                <l n="">Quòd si Iunoni sacrum faceretis amarae,</l>
                <l n="">Non clausisset aquas ipsa nouerca suas.</l>
                <l n="">Sin aliquem uultusq[ue] meus, setaeq[ue] leonis</l>
                <l n="">Terrent, [et] Libyco sole perusta coma;</l>
                <l n="">Idem ego Sidonia feci seruilia palla</l>
                <l n="">Officia, [et] Lyda pensa diurna colo:</l>
                <l n="">Mollis [et] hirsutum cepit mihi fascia pectus,</l>
                <l n="">Et manibus duris apta puella fui.</l>
                <l n="">Talibus Alcides. at talibus alma sacerdos</l>
                <l n="">Puniceo canas stamine uincta comas.</l>
                <l n="">Parce oculis hospes, lucoq[ue] abscede uerendo:</l>
                <l n="">Cede agedum, [et] tuta limina linque fuga.</l>
                <l n="">Interdicta uiris metuenda lege piatur,</l>
                <l n="">Quae se summota uindicat ara casa.</l>
                <l n="">Magnam Tiresias aspexit Pallada uates,</l>
                <l n="">Fortia dum, posita Gorgone, membra lauat.</l>
                <l n="">Di tibi dent alios fontes: haec lympha puellis</l>
                <l n="">Auia secreti limitis una fuit.</l>
                <l n="">Sic anus. ille humeris postes concussit opacos:</l>
                <l n="">Nec tulit iratam ianua clausa sitim.</l>
                <l n="">At postquam exhausto iam flumine uicerat aestum,</l>
                <l n="">Ponit uix siccis tristia iura labris.</l>
                <l n="">Angulus hic mundi nunc me mea fata trahentem</l>
                <l n="">Accipit, haec fesso uix mihi terra patet.</l>
                <l n="">Maxima quae gregibus deuota est ara repertis,</l>
                <l n="">Ara per has inquit, maxima facta manus,</l>
                <l n="">Haec nullis unquam pateat ueneranda puellis,</l>
                <l n="">Herculis eximii ne sit inulta sitis.</l>
                <l n="">Sancte pater salue, cui iam fauet aspera Iuno,</l>
                <l n="">Sancte uelis libro dexter inesse meo.</l>
                <l n="">Nunc quoniam manibus purgatum sanxerat orbem,</l>
                <l n="">Sic sanctum Tatiae composuere Cures.</l>
            </div>

            <div type="poem" n="11">
                <l n="">NVNC Iouis incipiam caussas aperire Feretri,</l>
                <l n="">Armaq[ue] de ducibus trina recepta tribus.</l>
                <l n="">Magnum iter ascendo, sed dat mihi gloria uires.</l>
                <l n="">Non iuuat ex facili lecta corona iugo.</l>
                <l n="">Imbuis exemplum primae tu Romule palmae</l>
                <l n="">Huius, [et] exuuiis plenus ab hoste redis,</l>
                <l n="">Tempore quo portas Ceninum Acrona petentem</l>
                <l n="">Victor in euersum cuspide fundis equum.</l>
                <l n="">Acron Herculeus Cenina ductor ab arce</l>
                <l n="">Roma tuis quondam finibus horror erat.</l>
                <l n="">Hic spolia ex humeris ausus sperare Quirini,</l>
                <l n="">Ipse dedit, sed non sanguine sicca suo.</l>
                <l n="">Hunc uidet ante cauas uibrantem spicula turres</l>
                <l n="">Romulus, [et] uotis occupat ante ratis.</l>
                <l n="">Iuppiter haec hodie tibi uictima corruet Acron,</l>
                <l n="">Vouerat, [et] spolium corruit ille Ioui.</l>
                <l n="">Vrbis uirtutisq[ue] parens sic uincere sueuit,</l>
                <l n="">Qui tulit aprico frigida castra lare,</l>
                <l n="">Idem eques, [et] fraenis, idem fuit aptus aratris.</l>
                <l n="">Et galea hirsuta compta lupina iuba.</l>
                <l n="">Picta nec inducto fulgebat parma pyropo.</l>
                <l n="">Praebebant caesi baltea lenta boues.</l>
                <l n="">Cossus at insequitur Veientis caede Tolumni,</l>
                <l n="">Vincere cum Veios posse laboris erat.</l>
                <l n="">Nec dum ultra Tiberim belli sonus, ultima praeda</l>
                <l n="">Nomentum, [et] captae iugera pauca Corae,</l>
                <l n="">Et Veii ueteres [et] uos tum regna fuistis,</l>
                <l n="">Et uestra posita est aurea sella foro,</l>
                <l n="">Nunc intra muros pastoris buccina lenti</l>
                <l n="">Cantat, [et] in uestris ossibus arua metunt.</l>
                <l n="">Forte super portae dux Veius astitit arcem,</l>
                <l n="">Colloquiumq[ue] sua fretus ab urbe dedit.</l>
                <l n="">Dumq[ue] aries murum cornu pulsabat aheno,</l>
                <l n="">Vineaq[ue] inductum longa tegebat opus,</l>
                <l n="">Cossus ait, forti melius concurrere campo.</l>
                <l n="">Nec mora fit, plano sistit uterque gradu.</l>
                <l n="">Di Latias iuuere manus: desecta Tolumni</l>
                <l n="">Ceruix, Romanos sanguine lauit equos.</l>
                <l n="">Claudius à Rheno traiectos arcuit hostes,</l>
                <l n="">Belgica cum uasti parma relata ducis.</l>
                <l n="">Virdomari genus hic Rheno iactabat ab ipso</l>
                <l n="">Nobilis erectis fundere gesa rotis.</l>
                <l n="">Illi uirgatis iaculantis ab inguine brachis</l>
                <l n="">Torquis ab incisa decidit unca gula.</l>
                <l n="">Nunc spolia in templo tria condita. caussa feretri,</l>
                <l n="">Omine quod certo dux ferit ante ducem,</l>
                <l n="">Seu quia uicta suis humeris haec arma ferebant,</l>
                <l n="">Hinc feretri dicta est ara superba Iouis.</l>
            </div>

            <div type="poem" n="12">
                <l n="">DESINE, Paule, meu[m] lacrymis urgere sepulcrum.</l>
                <l n="">Panditur ad nullas ianua nigra preces.</l>
                <l n="">Cum semel infernas intrarunt funera leges,</l>
                <l n="">Non exorato stant adamante uiae.</l>
                <l n="">Te licet orantem fuscae deus audiat aulae,</l>
                <l n="">Nempe tuas lacrymas littora surda bibent.</l>
                <l n="">Vota mouent superos. ubi portitor aera recepit,</l>
                <l n="">Obserat umbrosos lurida porta rogos.</l>
                <l n="">Sic maestae cecinere tubae, cum subdita nostrum</l>
                <l n="">Detraheret lecto fax inimica caput.</l>
                <l n="">Quid mihi coniugium Pauli? quid currus auorum</l>
                <l n="">Profuit? aut famae pignora tanta meae?</l>
                <l n="">Num minus immites habuit Cornelia Parcas?</l>
                <l n="">Et sum quod digitis quinque legatur onus.</l>
                <l n="">Damnatae noctes, [et] uos uada lenta paludes,</l>
                <l n="">Et quaecunque meos implicat unda pedes,</l>
                <l n="">Immatura licet, tamen huc non noxia ueni.</l>
                <l n="">Det pater hic umbrae mollia iura meae,</l>
                <l n="">Aut si quis posita iudex sedet Aeacus urna,</l>
                <l n="">In mea sortita iudicet ossa pila.</l>
                <l n="">Assideant fratres iuxta Minoida sellam,</l>
                <l n="">Eumenidum intento turba seuera foro.</l>
                <l n="">Sisyphe mole uaces, taceant Ixionis orbes,</l>
                <l n="">Fallax Tantaleo corripiare liquor.</l>
                <l n="">Cerberus [et] nullas hodie petat improbus umbras,</l>
                <l n="">Et iaceat tacita lapsa catena sera.</l>
                <l n="">Ipsa loquor pro me. si fallo, poena sororum</l>
                <l n="">Infelix humeros urgeat urna meos.</l>
                <l n="">Si cui fama fuit per auita trophaea decori,</l>
                <l n="">Vera Numantinos regna loquuntur auos.</l>
                <l n="">Altera maternos exaequat turba Libones,</l>
                <l n="">Et domus est titulis utraque fulta suis.</l>
                <l n="">Mox ubi iam facibus cessit praetexta maritis,</l>
                <l n="">Vinxit [et] acceptas altera uitta comas,</l>
                <l n="">Iungor Paule tuo sic discessura cubili.</l>
                <l n="">In lapide hoc uni nupta fuisse legar.</l>
                <l n="">Testor maiorum cineres tibi Roma colendos,</l>
                <l n="">Sub quorum titulis Africa tonsa iaces,</l>
                <l n="">Et Persen proaui simulantem pectus Achillis,</l>
                <l n="">Quiq[ue] tuas proauus fregit Achille domos,</l>
                <l n="">Me neque censurae legem mollisse, nec ulla</l>
                <l n="">Labe mea uestros erubuisse focos.</l>
                <l n="">Non fuit exuuiis tantis Cornelia damnum.</l>
                <l n="">Quin [et] erat magnae pars imitanda domus,</l>
                <l n="">Nec mea mutata est aetas, sine crimine tota est.</l>
                <l n="">Viximus insignes inter utranque facem.</l>
                <l n="">Mi natura dedit leges à sanguine ductas,</l>
                <l n="">Ne possim melior iudicis esse metu.</l>
                <l n="">Quaelibet austeras de me ferat urna tabellas,</l>
                <l n="">Turpior assessu non erit ulla meo.</l>
                <l n="">Vel tu, quae tardam mouisti fune Cybellem,</l>
                <l n="">Claudia turritae rara ministra deae,</l>
                <l n="">Vel cui commissos cum Vesta reposceret ignes,</l>
                <l n="">Exhibuit uiuos carbasus alba focos.</l>
                <l n="">Nec te dulce caput mater Scribonia laesi,</l>
                <l n="">In me mutatum, quid nisi fata uelis?</l>
                <l n="">Maternis laudor lacrymis, urbisq[ue] querelis,</l>
                <l n="">Defleta [et] gemitu Caesaris ossa mea.</l>
                <l n="">Ille sua nata dignam uixisse sororem</l>
                <l n="">Increpat, [et] lacrymas uidimus ire deo.</l>
                <l n="">Et tamen emerui generosos uestis honores,</l>
                <l n="">Nec mea de sterili facta rapina domo,</l>
                <l n="">Te lepide, [et] te Paule meum post fata leuamen.</l>
                <l n="">Condita sunt uestro numina nostra sinu.</l>
                <l n="">Vidimus [et] fratrem sellam geminasse curulem,</l>
                <l n="">Consule quo facto tempore rapta soror.</l>
                <l n="">Filia tu specimen censurae nacta paternae</l>
                <l n="">Fac teneas unum nos imitata uirum.</l>
                <l n="">Et serie fulcite genus. mihi cymba uolenti</l>
                <l n="">Soluitur aucturis tot mea fata malis.</l>
                <l n="">Haec est feminei merces extrema triumphi,</l>
                <l n="">Laudat ubi emeritum libera fama rogum.</l>
                <l n="">Nunc tibi commendo communia pignora natos,</l>
                <l n="">Haec cura [et] cineri spirat inusta meo.</l>
                <l n="">Fungere maternis uicibus pater, illa meorum</l>
                <l n="">Omnis erat collo turba ferenda tuo.</l>
                <l n="">Oscula cum dederis tua flentibus, adiice matris.</l>
                <l n="">Tota domus coepit nunc onus esse tuum.</l>
                <l n="">Et si quid doliturus eris, sine testibus illis,</l>
                <l n="">Cum uenient, siccis oscula falle genis.</l>
                <l n="">Sat tibi sunt noctes, quas de me Paule fatiges,</l>
                <l n="">Somniaq[ue] in faciem credita saepe meam.</l>
                <l n="">Atque ubi secreto nostra ad simulacra loqueris,</l>
                <l n="">Vt responsurae singula uerba iace.</l>
                <l n="">Seu tamen aduersum mutarit ianua lectum,</l>
                <l n="">Sederit [et] nostro cauta nouerca toro,</l>
                <l n="">Coniugium pueri laudate, [et] ferte paternum.</l>
                <l n="">Capta dabit uestris moribus illa manus.</l>
                <l n="">Nec matrem laudate nimis. collata priori</l>
                <l n="">Vertet in offensas libera uerba suas.</l>
                <l n="">Seu memor ille mea contentus manserit umbra,</l>
                <l n="">Et tanti cineres duxerit esse meos,</l>
                <l n="">Discite uenturam iam nunc sentire senectam,</l>
                <l n="">Caelibis ad curas nec uacet ulla uia.</l>
                <l n="">Quod mihi detractum est, uestros accedat ad annos.</l>
                <l n="">Prole mea Paulum sic iuuat esse senem.</l>
                <l n="">Et bene habet, nunquam mater lugubria sumpsi.</l>
                <l n="">Venit in exequias tota caterua meas.</l>
                <l n="">Caussa perorata est. flentes me surgite testes,</l>
                <l n="">Dum pretium uitae grata rependit humus.</l>
                <l n="">Moribus [et] caelum patuit, sim digna merendo,</l>
                <l n="">Cuius honoratis ossa uehuntur aquis.</l>
            </div>
        </div>
    </body>
</text>
</TEI>