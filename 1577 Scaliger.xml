<?xml version="1.0" encoding="utf-8"?><?oxygen RNGSchema="tei-analysis.rng" type="xml"?> 
<?xml-stylesheet type="text/xsl" href="proofing/chs-gp.xsl"?>
<TEI xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:lang="eng">Propertius: Elegies (Scaliger 1577)</title>
                <editor xml:id="rc">Randall Childree</editor>
            </titleStmt>
            <editionStmt>
                <edition>
                	Catulli, Tibulli, Properti nova editio. Iosephus Scaliger Iul. Caesaris F. recensuit. Eiusdem in eosdem castigationum liber. Ad Cl. Puteanum Consiliatium Regium in suprema Curia Parisiensi. Lutetiae, apud Mamertum Patissonium, in officina Rob. Stephani. MDLXXVII. Cum privilegio regis. Pages 145-174 (sic, for 274).
                </edition>
                <respStmt>
                    <name>Furman University</name>
                    <resp>Randall Childree, editor</resp>
                </respStmt>
            </editionStmt>
            <publicationStmt>
                <publisher> Furman University </publisher>
                <authority>
                    <name>Departmento of Classics</name>
                </authority>
            </publicationStmt>
            <sourceDesc>File created electronically.</sourceDesc>
        </fileDesc>
        <profileDesc>
            <langUsage>
                <language ident="eng">English</language>
                <language ident="lat">Latin</language>
            </langUsage>
        </profileDesc>
    </teiHeader>
<text xml:lang="lat">
	<body>
		<div type="book" n="1">
			<div type="poem" n="1">
				<l n="1">CYNTHIA prima suis miserum me cepit ocellis,</l>
				<l n="2">Contactum nullis ante cupidinibus.</l>
				<l n="3">Tum mihi constantis deiecit lumina fastus,</l>
				<l n="4">Et caput impositis pressit Amor pedibus.</l>
				<l n="5">Donec me docuit castas odisse puellas</l>
				<l n="6">Improbus, et nullo viuere consilio.</l>
				<l n="7">Et mihi iam toto furor hic non deficit anno.</l>
				<l n="8">Quum tamen aduersos cogor habere deos.</l>
				<l n="9">Minalion nullos fugiendo, Tulle, labores,</l>
				<l n="10">Saeuitiam durae contudit Iasidos.</l>
				<l n="11">Nam modo Partheniis amens errabat in antris,</l>
				<l n="12">Ibat et hirsutas ille videre feras.</l>
				<l n="13">Ille etiam Hylaei percussus vulnere rami</l>
				<l n="14">Saucius Arcadiis rupibus ingemuit.</l>
				<l n="15">Ergo velocem potuit domuisse puellam.</l>
				<l n="16">Tantum in amore preces, et bene facta valent.</l>
				<l n="17">In me tardus Amor non vllas cogitat artes:</l>
				<l n="18">Nec meminit notas, vt prius, ire vias.</l>
				<l n="19">At vos, deductae quibus est fallacia Lunae,</l>
				<l n="20">Et labor in magicis sacra piare focis:</l>
				<l n="21">En agedum, dominae mentem conuertite nostrae,</l>
				<l n="22">Et facite illa meo palleat ore magis.</l>
				<l n="23">Tunc ego crediderim vobis, et sidera, et amnes</l>
				<l n="24">Posse Citaeinis ducere carminibus.</l>
				<l n="25">Et vos, qui sero lapsum reuocatis, amici,</l>
				<l n="26">Quaerite non sani pectoris auxilia.</l>
				<l n="27">Fortiter et ferrum, saeuos patiemur et ignes:</l>
				<l n="28">Sit modo libertas, quae velit ira, loqui.</l>
				<l n="29">Ferte per extremas gentes, et ferte per vndas,</l>
				<l n="30">Qua non vlla meum foemina norit iter.</l>
				<l n="31">Vos remanete, quibus facili Deus annuit aure,</l>
				<l n="32">Sitis et in tuto semper amore pares.</l>
				<l n="33">In me nostra Venus noctes exercet amaras,</l>
				<l n="34">Et nullo vacuus tempore defit Amor.</l>
				<l n="35">Hoc, moneo, vitate malum. sua quenque moretur</l>
				<l n="36">Cura, neque assueto mutet amore locum.</l>
				<l n="37">Quod siquis monitis tardas aduerterit aures,</l>
				<l n="38">Heu referet quanto verba dolore mea.</l>
			</div>

			<div type="poem" n="2">
				<l n="">QVID iuuat ornato procedere, vita, capillo?</l>
				<l n="">Et tenues Coa veste mouere sinus?</l>
				<l n="">Aut quid Orontea crines perfundere myrrha?</l>
				<l n="">Teque peregrinis vendere muneribus?</l>
				<l n="">Naturaeque decus mercato perdere cultu?</l>
				<l n="">Nec sinere in propriis membra nitere bonis?</l>
				<l n="">Crede mihi, non vlla tuae medicina figurae est.</l>
				<l n="">Nudus Amor formae non amat artificem.</l>
				<l n="">Adpice quos summittit humus formosa colores,</l>
				<l n="">Et veniant ederae sponte sua melius.</l>
				<l n="">Surgat [et] in solis formosius arbutus antris,</l>
				<l n="">Et sciat indociles currere lympha vias:</l>
				<l n="">Litora natiuis persudent picta lapillis,</l>
				<l n="">Et volucres nulla dulcius arte canant.</l>
				<l n="">Non sic Leucippis succendit Castora Phoebe,</l>
				<l n="">Pollucem cultu non Thelayra soror.</l>
				<l n="">Non Idae, [et] cupido quondam discordia Phoebo</l>
				<l n="">Eueni patriis filia litoribus.</l>
				<l n="">Nec Phrygium falso traxit candore maritum</l>
				<l n="">Auecta externis Hippodamia rotis:</l>
				<l n="">Sed facies aderat nullis obnoxia gemmis,</l>
				<l n="">Qualis Apelleis est color in tabulis.</l>
				<l n="">Non illis studium vulgo conquirere amantes.</l>
				<l n="">Illis ampla satis forma, pudicitia.</l>
				<l n="">Non ego nunc vereor, ne sis mihi vilior istis:</l>
				<l n="">Vni siqua placet, culta puella sat est.</l>
				<l n="">Quum tibi praesertim Phoebus sua carmina donet,</l>
				<l n="">Aoniamque libens Calliopea lyram:</l>
				<l n="">Vnica nec desit iucundis gratia verbis,</l>
				<l n="">Omnia quaeque Venus, quaeque Minerua probat.</l>
				<l n="">His tu semper eris nostrae gratissima vitae,</l>
				<l n="">Taedia dum miserae sint tibi luxuriae.</l>
			</div>

			<div type="poem" n="3">
				<l n="">QVALIS Thesea iacuit cedente carina</l>
				<l n="">Languida desertis Gnosia litoribus:</l>
				<l n="">Qualis [et] accubuit primo Cepheia somno,</l>
				<l n="">Libera iam duris cotibus Andromede:</l>
				<l n="">Nec minus assiduis Edonis fessa choreis</l>
				<l n="">Qualis in herboso concidit Apidano:</l>
				<l n="">Talis visa mihi mollem spirare quietem,</l>
				<l n="">Cynthia non certis nixa caput manibus.</l>
				<l n="">Ebria quum multo traherem vestigia Baccho,</l>
				<l n="">Et quaterent sera nocte facem pueri.</l>
				<l n="">Hanc ego, nondum etiam sensus deperditus omneis</l>
				<l n="">Molliter impresso conor adire toro.</l>
				<l n="">Et quanuis duplici correptum ardore iuberent</l>
				<l n="">Hac Amor, hac Liber, durus vterque Deus,</l>
				<l n="">Subiecto leuiter positam tentare lacerto,</l>
				<l n="">Osculaque admota sumere, [et] arma manu:</l>
				<l n="">Non tamen ausus eram dominae turbare quietem,</l>
				<l n="">Expertae metuens verbera saeuitiae.</l>
				<l n="">Sed sic intentis haerebam fixus ocellis,</l>
				<l n="">Argus vti notis cornibus Inachidos.</l>
				<l n="">Et modo soluebam nostra de fronte corollas,</l>
				<l n="">Ponebamque tuis, Cynthia, temporibus.</l>
				<l n="">Et modo gaudebam lapsos formare capillos,</l>
				<l n="">Nunc furtiua cauis poma dabam manibus.</l>
				<l n="">Omniaque ingrato largibar munera Somno,</l>
				<l n="">Munera de prono saepe voluta sinu.</l>
				<l n="">Et quoties raro duxti suspiria motu,</l>
				<l n="">Obstupui vano credulus auspicio:</l>
				<l n="">Nequa tibi insolitos portarent visa timores,</l>
				<l n="">Neue quis inuitam cogeret esse suam.</l>
				<l n="">Donec diuisas percurrens Luna fenestras,</l>
				<l n="">Luna moraturis sedula luminibus,</l>
				<l n="">Compositos leuibus radiis patefecit ocellos:</l>
				<l n="">Sic ait in molli fixa toro cubitum,</l>
				<l n="">Tandem te nostro referens iniuria lecto,</l>
				<l n="">Alterius clausis reppulit e foribus.</l>
				<l n="">Nanque vbi longa meae consumpsti tempora noctis,</l>
				<l n="">Languidus exactis hei mihi sideribus?</l>
				<l n="">O vtinam tales perducas, improbe, noctes,</l>
				<l n="">Me miseram quales semper habere iubes.</l>
				<l n="">Nam modo purpureo fallebam stamine somnum,</l>
				<l n="">Rursus [et] Orpheae carmine fessa lyrae.</l>
				<l n="">Interdum grauiter mecum deserta querebar</l>
				<l n="">Externo longas saepe in amore moras:</l>
				<l n="">Dum me iucundis lapsam Sopor impulit alis.</l>
				<l n="">Illa fuit lacrimis vltima cura meis.</l>
			</div>

			<div type="poem" n="4">
				<l n="">QVID mihi tam multas laudando, Basse, puellas</l>
				<l n="">Mutatum domina cogis abire mea?</l>
				<l n="">Quid me non pateris, vitae quodcunque sequetur,</l>
				<l n="">Hoc magis assueto viuere seruitio?</l>
				<l n="">Tu licet Antiopae formam Nycteidos, [et] tu</l>
				<l n="">Spartanae referas laudibus Hermionae,</l>
				<l n="">Et quascunque tulit formosi temporis aetas,</l>
				<l n="">Cynthia non illas nomen habere sinat:</l>
				<l n="">Ne dum, si levibus fuerit collata figuris,</l>
				<l n="">Inferior duro iudice turpis eat.</l>
				<l n="">Haec sed forma mei pars est extrema furoris.</l>
				<l n="">Sunt maiora, quibus, Basse, perire iuuat.</l>
				<l n="">Ingenuus color [et] multis decus artibus, [et] quae</l>
				<l n="">Gaudia sub tacita dicere veste libet.</l>
				<l n="">Quo magis [et] nostros contendis soluere amores,</l>
				<l n="">Hoc magis accepta fallit vterque fide.</l>
				<l n="">Non impune feres. sciet haec insana puella,</l>
				<l n="">Et tibi non tacitis vocibus hostis erit.</l>
				<l n="">Nec tibi me post haec committet Cynthia, nec te</l>
				<l n="">Quaeret. erit tanti criminis illa memor.</l>
				<l n="">Et te circum omneis alias irata puellas</l>
				<l n="">Differet. heu nullo limine carus eris.</l>
				<l n="">Nullas illa suis contemnet fletibus aras,</l>
				<l n="">Et quicunque sacer, qualis vbique, lapis.</l>
				<l n="">Non vllo grauius tentatur Cynthia damno,</l>
				<l n="">Quam sibi quum rapto cessat amore Deus,</l>
				<l n="">Praecipue nostri. maneat sic semper, adoro:</l>
				<l n="">Ne quicquam ex illa quod querar, inueniam.</l>
			</div>

			<div type="poem" n="5">
				<l n="">INVIDE tu tandem voces compesce molestas,</l>
				<l n="">Et sine nos cursu, quo sumus, ire pares.</l>
				<l n="">Quid tibi vis, insane? meos sentire furores?</l>
				<l n="">Infelix. properas vltima nosse mala:</l>
				<l n="">Et miser ignotos vestigia ferre per ignes,</l>
				<l n="">Et bibere e tota toxica Thessalia.</l>
				<l n="">Non est illa vagis similis conlata puellis.</l>
				<l n="">Molliter irasci non sciet illa tibi.</l>
				<l n="">Aut si forte ausis non est contraria nostris,</l>
				<l n="">At tibi curarum millia quanta dabit?</l>
				<l n="">Non tibi iam somnos, non illa relinquet ocellos.</l>
				<l n="">Illa feros animis adligat vna viros.</l>
				<l n="">Ah mea contemtus quoties ad limina curres,</l>
				<l n="">Quum tibi singultu fortia verba cadent:</l>
				<l n="">Et tremulus moestis orietur fletibus horror,</l>
				<l n="">Et timor informem ducet in ore notam:</l>
				<l n="">Et quaecunque voles fugient tibi verba querenti:</l>
				<l n="">Nec poteris qui sis, aut vbi, nosse miser.</l>
				<l n="">Tum graue seruitium nostrae cogere puellae</l>
				<l n="">Discere, [et] exclusum quid sit abire domum.</l>
				<l n="">Nec iam pallorem toties mirabere nostrum,</l>
				<l n="">Aut cur sim toto corpore nullus ego:</l>
				<l n="">Nec tibi nobilitas poterit succurrere amanti.</l>
				<l n="">Nescit amor priscis cedere imaginibus.</l>
				<l n="">Quod si parua tuae dederis vestigia culpae,</l>
				<l n="">Quam cito de tanto nomine rumor eris?</l>
				<l n="">Non ego tum potero solatia ferre roganti,</l>
				<l n="">Quum mihi nulla mei sit medicina mali.</l>
				<l n="">Sed pariter miseri socio cogemur amore</l>
				<l n="">Alter in alterius mutua flere sinu.</l>
				<l n="">Quare quid possit mea Cynthia, desine, Galle,</l>
				<l n="">Quaerere. non impune illa rogata venit.</l>
			</div>

			<div type="poem" n="6">
				<l n="">NON ego nunc Hadriae vereor mare noscere tecum</l>
				<l n="">Tulle, neque Aegaeo ducere vela salo:</l>
				<l n="">Cum quo Riphaeos possim conscendere montes,</l>
				<l n="">Vlteriusque domos vadere Memnonias.</l>
				<l n="">Sed me complexae remorantur verba puellae,</l>
				<l n="">Mutatoque graues saepe colore preces.</l>
				<l n="">Illa mihi totis argutat noctibus ignes,</l>
				<l n="">Et queritur nullos esse relicta deos.</l>
				<l n="">Illa meam mihi iam se denegat, illa minatur,</l>
				<l n="">Quae solet ingrato tristis amica viro.</l>
				<l n="">His ego non horam possum durare querelis.</l>
				<l n="">Ah pereat, si quis lentus amare potest.</l>
				<l n="">An mihi sit tanti doctas cognoscere Athenas,</l>
				<l n="">Atque Asiae veteres cernere diuitias:</l>
				<l n="">Vt mihi deducta faciat conuicia puppi</l>
				<l n="">Cynthia, [et] insanis ora notet manibus:</l>
				<l n="">Osculaque opposito dicat sibi debita vento,</l>
				<l n="">Et nihil infido durius esse viro?</l>
				<l n="">Tu patrui meritas conare anteire secures,</l>
				<l n="">Et vetera oblitis iura refer sociis.</l>
				<l n="">Nam tua non aetas vnquam cessauit Amori,</l>
				<l n="">Semper at armatae cura fuit patriae.</l>
				<l n="">Et tibi non vnquam nostros puer iste labores</l>
				<l n="">Adferat, [et] lacrimis omnia nota meis.</l>
				<l n="">Me sine, quem semper voluit Fortuna iacere,</l>
				<l n="">Hanc animam extremae reddere nequitiae.</l>
				<l n="">Multi longinquo periere in amore libenter,</l>
				<l n="">In quorum numero me quoque terra tegat.</l>
				<l n="">Non ego sum laudi, non natus idoneus armis.</l>
				<l n="">Hanc me militiam fata subire volunt.</l>
				<l n="">At tu seu mollis qua tendit Ionia, seu qua</l>
				<l n="">Lydia Pactoli tinguit arata liquor:</l>
				<l n="">Seu pedibus terras, seu pontum carpere remis</l>
				<l n="">Ibis, [et] accepti pars eris imperii:</l>
				<l n="">Tum tibi si qua mei veniet non immemor hora,</l>
				<l n="">Viuere me duro sidere certus eris.</l>
			</div>

			<div type="poem" n="7">
				<l n="">QVVM tibi Cadmeae ducuntur, Pontice, Thebae,</l>
				<l n="">Armaque fraternae tristia militiae:</l>
				<l n="">Atque, ita sim felix, primo contendis Homero,</l>
				<l n="">Sint modo fata tuis mollia carminibus:</l>
				<l n="">Nos, vt consuemus, nostros agitamus amores,</l>
				<l n="">Atque aliquid duram quaerimus in dominam.</l>
				<l n="">Nec tantum ingenio, quantum seruire dolori</l>
				<l n="">Cogor, [et] aetatis tempora dura queri.</l>
				<l n="">Hic mihi conteritur vitae modus, haec mea fama est.</l>
				<l n="">Hinc cupio nomen carminis ire mei.</l>
				<l n="">Me laudent doctae solum placuisse puellae</l>
				<l n="">Pontice, [et] iniustas saepe tulisse minas.</l>
				<l n="">Me legat assidue post haec neglectus amator,</l>
				<l n="">Et prosint illi cognita nostra mala.</l>
				<l n="">Te quoque si certo puer hic concusserit arcu,</l>
				<l n="">Quod nolim nostros eviolasse deos:</l>
				<l n="">Longe castra tibi, longe miser agmina septem</l>
				<l n="">Flebis in aeterno surda iacere situ,</l>
				<l n="">Et frustra cupies mollem componere versum,</l>
				<l n="">Nec tibi subiiciet carmina serus Amor.</l>
				<l n="">Tum me non humilem mirabere saepe poetam.</l>
				<l n="">Tunc ego Romanis praeferar ingeniis.</l>
				<l n="">Nec poterunt iuuenes nostro reticere sepulchro,</l>
				<l n="">Ardoris nostri magne poeta vale.</l>
				<l n="">Tu caue, nostra tuo contemnas carmina fastu.</l>
				<l n="">Saepe venit magno foenore tardus Amor.</l>
			</div>

			<div type="poem" n="8">
				<l n="">TVNE igitur demens? nec te mea cura moratur?</l>
				<l n="">An tibi sum gelida vilior Illyria?</l>
				<l n="">Et tibi iam tanti quicunque est iste, videtur:</l>
				<l n="">Vt sine me vento quolibet ire velis?</l>
				<l n="">Tune audire potes vesani murmura ponti</l>
				<l n="">Fortis, [et] in dura naue iacere potes?</l>
				<l n="">Tu pedibus teneris positas fulcire ruinas?</l>
				<l n="">Tu potes insolitas, Cynthia, ferre niues?</l>
				<l n="">O vtinam hibernae duplicentur tempora brumae,</l>
				<l n="">Et sit iners tardis nauita Vergiliis:</l>
				<l n="">Nec tibi Tyrrhena soluatur funis arena,</l>
				<l n="">Neue inimica meas eleuet aura preces:</l>
				<l n="">Et me defixum vacua patiantur in ora</l>
				<l n="">Crudelem infesta saepe vocare manu.</l>
				<l n="">Atque ego non videam tales subsidere ventos,</l>
				<l n="">Quum tibi prouectas auferet vnda rates.</l>
				<l n="">Sed quocunque modo de me, periura, mereris,</l>
				<l n="">Sit Galatea tuae non aliena viae:</l>
				<l n="">Vt te felici praeuecta Ceraunia remo,</l>
				<l n="">Accipiat placidis Oricos aequoribus.</l>
				<l n="">Nam me non vllae poterunt corrumpere, de te</l>
				<l n="">Quin ego, vita, tuo lumine acerba querar.</l>
				<l n="">Nec me deficiet nautas rogitare citatos:</l>
				<l n="">Dicite, quo portu clausa puella mea est.</l>
				<l n="">Et dicam, licet Atraciis considat in oris,</l>
				<l n="">Et licet Eleis, illa futura mea est.</l>
				<l n="">Hic erit hic. iurata mea est. rumpantur iniqui.</l>
				<l n="">Vicimus. assiduas non tulit illa preces.</l>
				<l n="">Falsa licet cupidus deponat gaudia liuor.</l>
				<l n="">Destitit ire nouas Cynthia nostra vias.</l>
				<l n="">Illi carus ego. per me carissima Roma</l>
				<l n="">Dicitur. [et] sine me dulcia regna negat.</l>
				<l n="">Illa vel angusto mecum requiescere lecto,</l>
				<l n="">Et quocunque modo maluit esse mea:</l>
				<l n="">Quam sibi dotatae regnum vetus Hippodamiae,</l>
				<l n="">Et quas Elis opes ante pararat equis.</l>
				<l n="">Quanuis magna daret, quanuis maiora daturus:</l>
				<l n="">Non tamen illa meos fugit auara sinus.</l>
				<l n="">Hanc ego non auro, non Indis flectere conchis,</l>
				<l n="">Sed potui blandi carminis obsequio.</l>
				<l n="">Sunt igitur Musae, neque amanti tardus Apollo:</l>
				<l n="">Queis ego fretus amo. Cynthia rara mea est.</l>
				<l n="">Nunc mihi summa licet contingere sidera plantis.</l>
				<l n="">Siue dies, seu nox venerit, illa mea est.</l>
				<l n="">Nec mihi riualis certos subducet amores.</l>
				<l n="">Ista meam norit gloria canitiem.</l>
			</div>

			<div type="poem" n="9">
				<l n="">DICEBAM tibi venturos, inrisor, amores,</l>
				<l n="">Nec tibi perpetuo libera verba fore.</l>
				<l n="">Ecce iaces, supplexque venis ad iura puellae,</l>
				<l n="">Et tibi nunc quouis imperat emta modo.</l>
				<l n="">Non me Chaoniae vincant in amore columbae,</l>
				<l n="">Dicere quos iuuenes quaeque puella domet.</l>
				<l n="">Me dolor, [et] lacrimae merito fecere peritum:</l>
				<l n="">Atque vtinam posito dicar amore rudis.</l>
				<l n="">Quid tibi nunc misero prodest graue dicere carmen,</l>
				<l n="">Aut Amphioniae moenia flere lyrae?</l>
				<l n="">Plus in Amore valet Mimnermi versus Homero.</l>
				<l n="">Carmina mansuetus lenia quaerit Amor.</l>
				<l n="">I, quaeso, [et] tristeis istos depone libellos:</l>
				<l n="">Et cane, quod quaeuis nosse puella velit.</l>
				<l n="">Quid si non esset facilis tibi copia? nunc tu</l>
				<l n="">Insanus medio flumine quaeris aquam.</l>
				<l n="">Nec dum etiam palles, vero nec tangeris igni.</l>
				<l n="">Haec est venturi prima fauilla mali.</l>
				<l n="">Tunc magis Armenias cupies accedere tigres,</l>
				<l n="">Et magis infernae vincula nosse rotae:</l>
				<l n="">Quam pueri toties arcum sentire medullis,</l>
				<l n="">Et nihil iratae posse negare tuae.</l>
				<l n="">Nullus Amor cuiquam facileis ita praebuit alas,</l>
				<l n="">Vt non alterna presserit ille manu.</l>
				<l n="">Nec te decipiat, quod sit satis illa parata.</l>
				<l n="">Acrius illa subit Pontice, si qua tua est.</l>
				<l n="">Quippe vbi non liceat vacuos seducere ocellos,</l>
				<l n="">Nec vigilare alio nomine cedat Amor.</l>
				<l n="">Qui non ante patet, donec manus attigit ossa,</l>
				<l n="">Quisquis es, assiduas aufuge blanditias.</l>
				<l n="">Illis [et] silices, [et] possunt cedere quercus:</l>
				<l n="">Nedum tu possis spiritus iste leuis.</l>
				<l n="">Quare, si pudor est, quamprimum errata fatere:</l>
				<l n="">Dicere quo pereas saepe in amore leuat.</l>
			</div>

			<div type="poem" n="10">
				<l n="">O IVCVNDA quies, primo quum testis amori</l>
				<l n="">Affueram vestris conscius in lacrimis.</l>
				<l n="">O noctem meminisse, mihi iucunda voluptas,</l>
				<l n="">O quoties votis illa vocanda meis.</l>
				<l n="">Quum te complexa morientem, Galle, puella</l>
				<l n="">Vidimus in longam ducere verba moram.</l>
				<l n="">Quanuis labenteis premeret mihi somnus ocellos,</l>
				<l n="">Et mediis caelo luna ruberet equis:</l>
				<l n="">Non tamen a vestro potui secedere lusu,</l>
				<l n="">Tantus in alternis vocibus ardor erat.</l>
				<l n="">Sed quoniam non es veritus concredere nobis,</l>
				<l n="">Accipe commissae munera laetitiae.</l>
				<l n="">Non solum vestros didici reticere dolores:</l>
				<l n="">Est quiddam in nobis maius, amice, fide.</l>
				<l n="">Possum ego diuisos iterum coniungere amantes,</l>
				<l n="">Et dominae tardas possum aperire fores:</l>
				<l n="">Et possum alterius curas sanare recenteis,</l>
				<l n="">Nec leuis in verbis est medicina meis.</l>
				<l n="">Cynthia me docuit semper quaecunque petenda,</l>
				<l n="">Quaeque verenda forent: non nihil egit Amor.</l>
				<l n="">Tu caue ne tristi cupias pugnare puellae,</l>
				<l n="">Neue superba loqui, neue tacere diu:</l>
				<l n="">Neu si quid petiit, ingrata fronte negaris,</l>
				<l n="">Neu tibi pro vano verba benigna cadant.</l>
				<l n="">Irritata venit quando contemnitur illa:</l>
				<l n="">Nec meminit iustas ponere laesa minas.</l>
				<l n="">At quo sis humilis magis [et], subiectus Amori,</l>
				<l n="">Hoc magis effectu saepe fruare bono.</l>
				<l n="">Is poterit felix vna remanere puella,</l>
				<l n="">Qui nunquam vacuo pectore liber erit.</l>
			</div>

			<div type="poem" n="11">
				<l n="">ECQVID te mediis cessantem, Cynthia, Bais,</l>
				<l n="">Qua iacet Herculeis semita litoribus,</l>
				<l n="">Et modo Thesproti mirantem subdita regno</l>
				<l n="">Et modo Misenis aequora nobilibus,</l>
				<l n="">Nostri cura subit memores ah ducere noctes?</l>
				<l n="">Ecquis in extremo restat amore locus?</l>
				<l n="">An te nescio quis simulatis ignibus hostis</l>
				<l n="">Sustulit e nostris Cynthia carminibus?</l>
				<l n="">Atque vtinam mage te remis confisa minutis</l>
				<l n="">Paruula Lucrina cymba moretur aqua:</l>
				<l n="">Aut teneat clausam tenui Teuthrantis in vnda</l>
				<l n="">Alternae facilis cedere lympha manu:</l>
				<l n="">Quam vacet alterius blandos audire susurros</l>
				<l n="">Molliter in tacito litore compositam,</l>
				<l n="">Vt solet amoto labi custode puella</l>
				<l n="">Perfida, communes nec meminisse deos.</l>
				<l n="">Non quia perspecta non es mihi cognita fama,</l>
				<l n="">Sed quod in hac omnis parte timetur amor.</l>
				<l n="">Ignosces igitur, siquid tibi triste libelli</l>
				<l n="">Attulerint nostri. culpa timentis erit.</l>
				<l n="">An mihi non maior carae custodia matris?</l>
				<l n="">Aut sine te vitae cura sit vlla meae?</l>
				<l n="">Tu mihi sola domus, tu, Cynthia, sola parentes,</l>
				<l n="">Omnia tu nostrae tempora laetitiae:</l>
				<l n="">Seu tristis veniam seu contra laetus amicis:</l>
				<l n="">Quicquid ero, dicam Cynthia caussa fuit.</l>
				<l n="">Tu modo quamprimum corruptas desere Baias.</l>
				<l n="">Multis ista dabunt litora dissidium:</l>
				<l n="">Litora quae fuerunt castis inimica puellis.</l>
				<l n="">Ah pereant Baiae crimen amoris aquae.</l>
			</div>

			<div type="poem" n="12">
				<l n="">QVID mihi desidiae non cessas fingere crimen,</l>
				<l n="">Quod faciat nobis conscia Roma moram?</l>
				<l n="">Tam multa illa meo diuisa est millia lecto,</l>
				<l n="">Quantum Hypanis Veneto dissidet Eridano.</l>
				<l n="">Nec mihi consuetos amplexu nutrit amores</l>
				<l n="">Cynthia, nec nostra dulcis in aure sonat.</l>
				<l n="">Olim gratus eram: non illo tempore cuiquam</l>
				<l n="">Contigit, vt simili posset amare fide.</l>
				<l n="">Inuidiae fuimus. num me Deus obruit? an quae</l>
				<l n="">Lecta Prometheis diuidit herba iugis?</l>
				<l n="">Non sum ego, qui fueram. mutat via longa puellas.</l>
				<l n="">Quantus in exiguo tempore fugit Amor.</l>
				<l n="">Nunc primum longas solus cognoscere noctes</l>
				<l n="">Cogor, [et] ipse meis auribus esse grauis.</l>
				<l n="">Felix qui potuit praesenti flere puellae.</l>
				<l n="">Non nihil aspersis gaudet Amor lacrimis.</l>
				<l n="">Aut si despectus potuit mutare calores,</l>
				<l n="">Sunt quoque translato gaudia seruitio.</l>
				<l n="">Mi neque amare aliam, neque ab hac desistere fas est.</l>
				<l n="">Cynthia prima fuit, Cynthia finis erit.</l>
			</div>

			<div type="poem" n="13">
				<l n="">TV, quod saepe soles, nostro laetabere casu</l>
				<l n="">Galle, quod abrepto solus amore vacem.</l>
				<l n="">At non ipse tuas imitabor, perfide, voces.</l>
				<l n="">Fallere te nunquam, Galle, puella velit.</l>
				<l n="">Dum tibi deceptis augetur fama puellis,</l>
				<l n="">Certus [et] in nullo quaeris amore moram:</l>
				<l n="">Perditus in quadam tardis pallescere curis</l>
				<l n="">Incipis, [et] primo lapsus abire gradu.</l>
				<l n="">Haec erit illarum contemti poena doloris.</l>
				<l n="">Multarum miseras exiget vna vices.</l>
				<l n="">Haec tibi vulgares istos compescet amores.</l>
				<l n="">Nec noua quaerendo semper amicus eris.</l>
				<l n="">Haec ego non rumore malo, non augure doctus.</l>
				<l n="">Vidi ego. me, quaeso, teste negare potes?</l>
				<l n="">Vidi ego te toto vinctum languescere collo,</l>
				<l n="">Et flere iniectis Galle diu manibus:</l>
				<l n="">Et cupere optatis animam deponere verbis,</l>
				<l n="">Et quae deinde meus celat, amice, pudor.</l>
				<l n="">Non ego complexus potui diducere vestros.</l>
				<l n="">Tantus erat demens inter vtrosque furor.</l>
				<l n="">Non sic Aemonio Salmonida mixtus Enipeo,</l>
				<l n="">Taenarius facili pressit amore Deus:</l>
				<l n="">Nec sic caelestem flagrans amor Herculis Heben</l>
				<l n="">Sensit in Oetaeis gaudia prima iugis.</l>
				<l n="">Vna dies omneis potuit praecurrere amantes:</l>
				<l n="">Nam tibi non tepidas subdidit illa faces.</l>
				<l n="">Nec tibi praeteritos passa est succedere fastus,</l>
				<l n="">Nec sinet abduci. te tuus ardor aget.</l>
				<l n="">Nec mirum, quum sit Ioue digna, [et] proxima Ledae,</l>
				<l n="">Et Ledae partu gratior vna tribus</l>
				<l n="">Illa sit Inachiis, [et] blandior Heroinis,</l>
				<l n="">Illa suis verbis cogat amare Iouem.</l>
				<l n="">Tu vero quoniam semel es periturus amore,</l>
				<l n="">Vtere, non alio lumine dignus eras.</l>
				<l n="">Quae tibi sit felix, quoniam nouus incidit error.</l>
				<l n="">Et quodcunque voles, vna sit ista tibi.</l>
			</div>

			<div type="poem" n="14">
				<l n="">TV licet abiectus Tiberina molliter vnda</l>
				<l n="">Lesbia Mentoreo vina bibas opere:</l>
				<l n="">Et modo tam celeres mireris currere lintres,</l>
				<l n="">Et modo tam tardas funibus ire rates:</l>
				<l n="">Et nemus omne satas intendat vertice siluas,</l>
				<l n="">Vrgetur quantis Caucasus arboribus:</l>
				<l n="">Non tamen ista meo valeant contendere amori.</l>
				<l n="">Nescit Amor magnis cedere diuitiis.</l>
				<l n="">Nam siue optatam mecum trahit illa quietem,</l>
				<l n="">Seu facili totum ducit amore diem:</l>
				<l n="">Tunc mihi Pactoli veniunt sub tecta liquores,</l>
				<l n="">Et legitur rubris gemma sub aequoribus.</l>
				<l n="">Tum mihi cessuros spondent mea gaudia reges.</l>
				<l n="">Quae maneant, dum me fata perire volent.</l>
				<l n="">Nam quis diuitiis aduerso gaudet amore?</l>
				<l n="">Nulla mihi tristi praemia sint Venere.</l>
				<l n="">Illa potest magnas heroum infringere vires.</l>
				<l n="">Illa etiam duris mentibus esse dolor.</l>
				<l n="">Illa neque Arabium metuit conscendere limen,</l>
				<l n="">Nec timet ostrino, Tulle, subire toro.</l>
				<l n="">Et miserum toto iuuenem versare cubili.</l>
				<l n="">Quid releuant variis serica textilibus?</l>
				<l n="">Quae mihi dum placata aderit, non vlla verebor</l>
				<l n="">Regna, vel Alcinoi munera despicere.</l>
			</div>

			<div type="poem" n="15">
				<l n="">SAEPE ego multa tuae leuitatis dura timebam,</l>
				<l n="">Hac tamen excepta, Cynthia, perfidia.</l>
				<l n="">Adspice me quanto rapiat Fortuna periclo.</l>
				<l n="">Tu tamen in nostro lenta timore venis:</l>
				<l n="">Et potes externos manibus componere crines,</l>
				<l n="">Et longa faciem quaerere desidia:</l>
				<l n="">Nec minus Eois pectus variare lapillis,</l>
				<l n="">Vt formosa nouo quae parat ire viro.</l>
				<l n="">At non sic Ithaci digressu mota Calypso</l>
				<l n="">Desertis olim fleuerat aequoribus.</l>
				<l n="">Multos illa dies incomptis moesta capillis</l>
				<l n="">Sederat, iniusto multa locuta salo,</l>
				<l n="">Et, quanuis nunquam posthac visura dolebat,</l>
				<l n="">Illa tamen longae conscia laetitiae.</l>
				<l n="">Alphesiboea suos vlta est pro coniuge fratres,</l>
				<l n="">Sanguinis [et] cari vincula rupit Amor.</l>
				<l n="">Nec sic Aesoniden rapientibus anxia ventis</l>
				<l n="">Hypsipyle vacuo constitit in thalamo.</l>
				<l n="">Hypsipyle nullos post illos sensit amores,</l>
				<l n="">Vt semel Aemonio tabuit hospitio.</l>
				<l n="">Coniugis Euadne miseros elata per ignes,</l>
				<l n="">Occidit Argiuae fama pudicitiae.</l>
				<l n="">Quarum nulla tuos potuit conuertere mores,</l>
				<l n="">Tu quoque vti fieres nobilis historia.</l>
				<l n="">Desine iam reuocare tuis periuria verbis</l>
				<l n="">Cynthia, [et] oblitos parce mouere Deos.</l>
				<l n="">Audax ah nimium, nostro dolitura periclo,</l>
				<l n="">Si quid forte tibi durius inciderit.</l>
				<l n="">Multa prius vasto labentur flumina ponto,</l>
				<l n="">Annus [et] inuersas duxerit ante vices:</l>
				<l n="">Quam tua sub nostro mutetur pectore cura,</l>
				<l n="">Sis quodcunque voles, non aliena tamen:</l>
				<l n="">Quamue mihi viles isti videantur ocelli,</l>
				<l n="">Per quos saepe mihi credita perfidia est.</l>
				<l n="">Hos tu iurabas, siquid mentita fuisses,</l>
				<l n="">Vt tibi suppositis exciderent manibus.</l>
				<l n="">Et contra magnum potes hos attollere solem?</l>
				<l n="">Nec tremis admissae conscia nequitiae?</l>
				<l n="">Quis te cogebat multos pallere colores,</l>
				<l n="">Et fletum inuitis ducere luminibus?</l>
				<l n="">Queis ego nunc pereo, similis moniturus amantes.</l>
				<l n="">O nullis tutum credere blanditiis!</l>
			</div>

			<div type="poem" n="16">
				<l n="">QVAE fueram magnis olim patefacta triumphis</l>
				<l n="">Ianua Tarpeiae nota pudicitiae,</l>
				<l n="">Cuius inaurati celebrarunt limina currus</l>
				<l n="">Captorum lacrimis humida supplicibus:</l>
				<l n="">Nunc ego nocturnis potorum saucia rixis</l>
				<l n="">Pulsata indignis saepe queror manibus.</l>
				<l n="">Et mihi non desunt turpes pendere corollae</l>
				<l n="">Semper, [et] exclusi signa iacere faces.</l>
				<l n="">Nec possum infamis dominae defendere noctes</l>
				<l n="">Nobilis obscoenis tradita carminibus.</l>
				<l n="">Nec tamen illa suae reuocatur parcere famae,</l>
				<l n="">Turpior [et] saecli viuere luxuria.</l>
				<l n="">Has inter grauius cogor deflere querelas</l>
				<l n="">Supplicis a longis tristior excubiis.</l>
				<l n="">Ille meos nunquam patitur requiescere postes,</l>
				<l n="">Arguta referens carmina blanditia:</l>
				<l n="">Ianua vel domina penitus crudelior ipsa,</l>
				<l n="">Quid mihi tam duris clausa taces foribus?</l>
				<l n="">Quur nunquam reserata meos admittis amores,</l>
				<l n="">Nescia furtiuas reddere mota preces?</l>
				<l n="">Nullane finis erit nostro concessa dolori?</l>
				<l n="">Tristis [et] in tepido limine somnus erit?</l>
				<l n="">Me mediae noctes, me sidera prona iacentem,</l>
				<l n="">Frigidaque Eoo me dolet aura gelu.</l>
				<l n="">Tu sola humanos nunquam miserata dolores</l>
				<l n="">Respondes tacitis mutua cardinibus.</l>
				<l n="">O vtinam traiecta caua mea vocula rima,</l>
				<l n="">Percussas dominae vertat in auriculas.</l>
				<l n="">Sit licet [et] saxo patientior illa Sicano,</l>
				<l n="">Sit licet [et] ferro durior, [et] chalybe:</l>
				<l n="">Non tamen illa suos poterit compescere ocellos,</l>
				<l n="">Surget [et] inuitis spiritus in lacrimis.</l>
				<l n="">Nunc iacet alterius felici nixa lacerto.</l>
				<l n="">At mea nocturno verba cadunt Zephyro.</l>
				<l n="">Sed tu sola mei tu maxima caussa doloris</l>
				<l n="">Victa meis nunquam, ianua, muneribus.</l>
				<l n="">Te non vlla meae laesit petulantia linguae</l>
				<l n="">Quae solet iratus dicere trita loco:</l>
				<l n="">Vt me tam longa raucum patiare querela</l>
				<l n="">Sollicitas triuio peruigilare moras.</l>
				<l n="">At tibi saepe nouo deduxi carmina versu,</l>
				<l n="">Osculaque impressis nixa dedi gradibus.</l>
				<l n="">Ante tuos quoties verti me, perfida, postes,</l>
				<l n="">Debitaque occultis vota tuli manibus?</l>
				<l n="">Haec ille, [et] si quae miseri nouistis amantes,</l>
				<l n="">Et matutinis obstrepit alitibus.</l>
				<l n="">Sic ego nunc dominae vitiis, [et] semper amantis</l>
				<l n="">Fletibus aeterna differor inuidia.</l>
			</div>

			<div type="poem" n="17">
				<l n="">ET merito, quoniam potui fugisse puellam,</l>
				<l n="">Nunc ego desertas alloquor Alcyonas:</l>
				<l n="">Nec mihi Cassiope solito visura carinam</l>
				<l n="">Ominat. ingrato litore vota cadunt.</l>
				<l n="">Quinetiam absenti prosunt tibi, Cynthia, venti.</l>
				<l n="">Aspice quam saeuas increpat aura minas.</l>
				<l n="">Nullane placatae veniet fortuna procellae?</l>
				<l n="">Haeccine parua meum funus arena teget?</l>
				<l n="">Tu tamen in melius saeuas conuerte querelas,</l>
				<l n="">Sat tibi sit poenae nox, [et] iniqua vada.</l>
				<l n="">An poteris siccis mea fata reponere ocellis?</l>
				<l n="">Ossaque nulla tuo nostra tenere sinu?</l>
				<l n="">Ah pereat quicunque rateis, [et] vela parauit</l>
				<l n="">Primus, [et] inuito gurgite fecit iter.</l>
				<l n="">Nonne fuit melius dominae peruincere mores?</l>
				<l n="">Quanuis dura, tamen rara puella fuit:</l>
				<l n="">Quam sic ignotis circundata litora siluis</l>
				<l n="">Cernere, [et] optatos quaerere Tyndaridas?</l>
				<l n="">Illic siqua meum sepelirent fata dolorem,</l>
				<l n="">Vltimus [et] posito staret amore lapis:</l>
				<l n="">Illa meo caros donasset funere crines</l>
				<l n="">Molliter, [et] tenera poneret ossa rosa.</l>
				<l n="">Illa meum extremo clamasset puluere nomen,</l>
				<l n="">Vt mihi non vllo pondere terra foret.</l>
				<l n="">At vos aequoreae formosa Doride natae</l>
				<l n="">Candida felici soluite vela choro.</l>
				<l n="">Siquando vestras labens Amor attigit vndas,</l>
				<l n="">Mansuetis socio parcite litoribus.</l>
			</div>

			<div type="poem" n="18">
				<l n="">HAEC certe deserta loca, [et] taciturna querenti,</l>
				<l n="">Et vacuum Zephyri possidet aura nemus.</l>
				<l n="">Hic licet occultos proferre impune dolores,</l>
				<l n="">Si modo sola queant saxa tenere fidem.</l>
				<l n="">Vnde tuos primum repetam, mea Cynthia, fastus?</l>
				<l n="">Quod mihi das flendi Cynthia principium?</l>
				<l n="">Qui modo felices inter numerabar amantes,</l>
				<l n="">Nunc in amore tuo cogor habere notam.</l>
				<l n="">Quid tantum merui? quae te mihi carmina mutant?</l>
				<l n="">An noua tristitiae caussa puella tuae?</l>
				<l n="">Sic mihi te referas leuis, vt non altera nostro</l>
				<l n="">Limine formosos intulit vlla pedes.</l>
				<l n="">Quanuis multa tibi dolor hic meus aspera debet,</l>
				<l n="">Non ita saeua tamen venerit ira mea:</l>
				<l n="">Vt tibi sim merito semper furor, [et] tua flendo</l>
				<l n="">Lumina deiectis turpia sint lacrimis.</l>
				<l n="">An quia parua damus mutato signa colore?</l>
				<l n="">Et non vlla meo clamat in ore fides?</l>
				<l n="">Vos eritis testes, si quos habet arbor, amores,</l>
				<l n="">Fagus, [et] Arcadio pinus amata Deo.</l>
				<l n="">Ah quoties teneras resonant mea verba sub vmbras,</l>
				<l n="">Scribitur [et] vestris Cynthia corticibus.</l>
				<l n="">An, tua quod peperit nobis iniuria curas,</l>
				<l n="">Quae solum tacitis cognita sunt foribus?</l>
				<l n="">Omnia consueui timidus perferre superbae</l>
				<l n="">Iussa, neque arguto facta dolore queri.</l>
				<l n="">Pro quo, Di, uiui fontes, [et] frigida rupes,</l>
				<l n="">Et datur inculto tramite dura quies.</l>
				<l n="">Et, quodcunque meae possunt narrare querelae,</l>
				<l n="">Cogor ad argutas dicere solus aues.</l>
				<l n="">Sed qualiscunque es, resonent mihi Cynthia siluae,</l>
				<l n="">Nec deserta tuo nomine saxa vacent.</l>
			</div>

			<div type="poem" n="19">
				<l n="">NON ego nunc tristis vereor, mea Cynthia, manes,</l>
				<l n="">Nec moror extremo debita fata rogo:</l>
				<l n="">Sed ne forte tuo careat mihi funus amore,</l>
				<l n="">Hic timor est ipsis durior exequiis.</l>
				<l n="">Non adeo leuiter nostris puer haesit ocellis,</l>
				<l n="">Vt meus oblito puluis amore vacet.</l>
				<l n="">Illic Phylacides iucundae coniugis heros</l>
				<l n="">Non potuit caecis immemor esse locis:</l>
				<l n="">Sed cupidus falsis attingere gaudia palmis,</l>
				<l n="">Thessalis antiquam venerat vmbra domum.</l>
				<l n="">Illic quicquid ero, semper tua dicar imago,</l>
				<l n="">Traiicit [et] fati litora magnus amor.</l>
				<l n="">Illic formosae veniant chorus heroinae,</l>
				<l n="">Quas dedit Argiuis Dardana praeda viris,</l>
				<l n="">Quarum nulla tua fuerit mihi, Cynthia, forma</l>
				<l n="">Gratior, [et] tellus hoc ita iusta sinat.</l>
				<l n="">Quanuis te longae remorentur fata senectae,</l>
				<l n="">Cara tamen lacrimis ossa futura tuis,</l>
				<l n="">Quae tu viua mea possis sentire fauilla.</l>
				<l n="">Tum mihi non vllo mors sit amara loco.</l>
				<l n="">Quam vereor ne te contemto, Cynthia, busto</l>
				<l n="">Abstrahat a nostro puluere iniquus Amor:</l>
				<l n="">Cogat [et] inuitam lacrimas siccare cadentes.</l>
				<l n="">Flectitur assiduis certa puella minis.</l>
				<l n="">Quare dum licet inter nos laetemur amantes.</l>
				<l n="">Non satis est vllo tempore longus amor.</l>
			</div>

			<div type="poem" n="20">
				<l n="">HOC pro continuo te, Galle, monemus amore.</l>
				<l n="">Id tibi ne vacuo defluat ex animo.</l>
				<l n="">Saepe imprudenti fortuna occurrit amanti.</l>
				<l n="">Crudelis Minyis dixerit Ascanius.</l>
				<l n="">Est tibi non infra speciem, non nomine dispar</l>
				<l n="">Thiodamanteo proximus ardor Hylae.</l>
				<l n="">Nunc tu siue leges vmbrosae flumina siluae,</l>
				<l n="">Siue Amerina tuos tinxerit vnda pedes:</l>
				<l n="">Siue Gigantea spatiabere litoris ora,</l>
				<l n="">Siue vbicunque vago fluminis hospitio:</l>
				<l n="">Nympharum semper cupidas defende rapinas.</l>
				<l n="">Non minor Ausoniis est amor ah Dryasin.</l>
				<l n="">Ne tibi sit duro montes [et] frigida saxa,</l>
				<l n="">Galle, neque expertos semper adire lacus:</l>
				<l n="">Quae miser ignotis error perpessus in oris</l>
				<l n="">Herculis indomito fleuerat Ascanio.</l>
				<l n="">Nanque ferunt olim Pagasae naualibus Argo</l>
				<l n="">Egressam longe Phasidos isse viam,</l>
				<l n="">Et iam praeteritis labentem Athamantidos vndis,</l>
				<l n="">Mysorum scopulis adplicuisse ratem.</l>
				<l n="">Hic manus heroum placidis vt constitit oris,</l>
				<l n="">Mollia composita litora fronde tegit.</l>
				<l n="">At comes inuicti iuuenis processerat vltra</l>
				<l n="">Raram sepositi quaerere fontis aquam.</l>
				<l n="">Hunc duo sectati fratres aquilonia proles.</l>
				<l n="">Hunc super [et] Zethes, hunc super [et] Calais</l>
				<l n="">Oscula suspensis instabant carpere palmis,</l>
				<l n="">Oscula [et] alterna ferre supina fuga.</l>
				<l n="">Ille sub extrema pendens secluditur ala,</l>
				<l n="">Et volucres ramo submouet insidias.</l>
				<l n="">Iam Pandioniae cessit genus Orithyiae:</l>
				<l n="">Ah dolor ibat Hylas, ibat Hamadryasin.</l>
				<l n="">Hic erat Arganti Pegae sub vertice montis</l>
				<l n="">Grata domus Nymphis humida Thyniasin.</l>
				<l n="">Quam supra nullae pendebant debita curae</l>
				<l n="">Roscida desertis poma sub arboribus.</l>
				<l n="">Et circunriguo surgebant lilia prato</l>
				<l n="">Candida purpureis mista papaueribus.</l>
				<l n="">Quae modo decerpens tenero pueriliter vngui,</l>
				<l n="">Proposito florem praetulit officio.</l>
				<l n="">Et modo formosis incumbens nescius vndis</l>
				<l n="">Errorem blandis tardat imaginibus.</l>
				<l n="">Tandem haurire parat demissis flumina palmis,</l>
				<l n="">Innixus dextro plena trahens humero.</l>
				<l n="">Cuius [et] accensae Dryades candore puellae,</l>
				<l n="">Miratae solitos destituere choros,</l>
				<l n="">Prolapsum leuiter facili traxere liquore,</l>
				<l n="">Tum sonitum rapto corpore fecit Hylas.</l>
				<l n="">Cui procul Alcides iterat responsa. sed illi</l>
				<l n="">Nomen ab extremis fontibus aura refert.</l>
				<l n="">His, o Galle, tuos monitis seruabis amores,</l>
				<l n="">Formosum Nymphis credere tutus Hylam.</l>
			</div>

			<div type="poem" n="21">
				<l n="">TV, qui consortem properas euadere casum,</l>
				<l n="">Miles ab Hetruscis saucius aggeribus:</l>
				<l n="">Quid nostro gemitu turgentia lumina torques?</l>
				<l n="">Pars ego sum vestrae proxima militiae.</l>
				<l n="">Sic te seruato possint gaudere parentes,</l>
				<l n="">Haec soror Acca tuis sentiat e lacrimis,</l>
				<l n="">Gallum per medios ereptum Caesaris enses,</l>
				<l n="">Effugere ignotas non potuisse manus.</l>
				<l n="">Et quaecunque super dispersa inuenerit ossa</l>
				<l n="">Montibus Hetruscis, haec sciat esse mea.</l>
			</div>

			<div type="poem" n="22">
				<l n="">QVALIS, [et] vnde genus, qui sint mihi Tulle penates,</l>
				<l n="">Quaeris, pro nostra semper amicitia.</l>
				<l n="">Si Perusina tibi patriae sunt nota sepultae</l>
				<l n="">Italiae duris funera temporibus,</l>
				<l n="">Quum Romana suos egit discordia ciues:</l>
				<l n="">Sis mihi praecipue puluis Hetrusca dolor.</l>
				<l n="">Tu proiecta mei perpessa es membra propinqui,</l>
				<l n="">Tu nullo miseri contegis ossa solo.</l>
				<l n="">Proxima supposito contingens Vmbria campo</l>
				<l n="">Me genuit, terris fertilis vberibus.</l>
			</div>

			<div type="book" n="2">
				<l n="">1</l>
				<l n="">QVAERITIS vnde mihi toties scribantur amores?</l>
				<l n="">Vnde meus veniat mollis in ora liber?</l>
				<l n="">No[n] hoc Calliope, non hoc mihi cantat Apollo.</l>
				<l n="">Ingenium nobis ipsa puella facit.</l>
				<l n="">Siue togis illam fulgentem incedere Cois,</l>
				<l n="">Hoc totum e Coa veste volumen erit.</l>
				<l n="">Seu vidi ad frontem sparsos errare capillos,</l>
				<l n="">Gaudet laudatis ire superba comis.</l>
				<l n="">Siue lyrae carmen digitis percussit eburnis,</l>
				<l n="">Miramur, facilis vt premat arte manus.</l>
				<l n="">Seu quum poscentes somnum declinat ocellos,</l>
				<l n="">Inuenio caussas mille poeta nouas.</l>
				<l n="">Seu nuda erepto mecum luctatur amictu,</l>
				<l n="">Tunc vero longas condimus Iliadas.</l>
				<l n="">Seu quicquid fecit, siue est quodcunque locuta,</l>
				<l n="">Maxima de nihilo nascitur historia.</l>
				<l n="">Quod mihi si tantum, Maecenas, fata dedissent,</l>
				<l n="">Vt possem heroas ducere in arma manus:</l>
				<l n="">Non ego Titanas canerem, non Ossan Olympo</l>
				<l n="">Impositum, vt caeli Pelion esset iter:</l>
				<l n="">Nec veteres Thebas, nec Pergama nomen Homeri,</l>
				<l n="">Xerxis [et] imperio bina coisse vada:</l>
				<l n="">Regnaue prima Remi, aut animos Carthaginis altae,</l>
				<l n="">Cimbrorumque minas, [et] benefacta Mari.</l>
				<l n="">Bellaque, resque tui memorarem Caesaris. [et] tu</l>
				<l n="">Caesare sub magno cura secunda fores.</l>
				<l n="">Nam quoties Mutinam, aut ciuilia busta Philippos,</l>
				<l n="">Aut canerem Siculae classica bella fugae:</l>
				<l n="">Euersosque focos antiquae gentis Hetruscae,</l>
				<l n="">Et Ptolemaeae litora capta Phari:</l>
				<l n="">Aut canerem Aegyptu[m], [et] Nilum, quum tractus in vrbe[m]</l>
				<l n="">Septem captiuis debilis ibat aquis:</l>
				<l n="">Aut regum auratis circundata colla catenis,</l>
				<l n="">Actiaque in Sacra currere rostra via:</l>
				<l n="">Te mea Musa illis semper contexeret armis,</l>
				<l n="">Et sumpta, [et] posita pace fidele caput.</l>
				<l n="">Theseus infernis, superis testatur Achilles,</l>
				<l n="">Hic Ixioniden, ille Menoetiaden.</l>
				<l n="">Sed neque Phlegraeos Iouis, Enceladique tumultus</l>
				<l n="">Intonet angusto pectore Callimachus.</l>
				<l n="">Nec mea conueniunt duro praecordia versu</l>
				<l n="">Caesaris in Phrygios condere nomen auos.</l>
				<l n="">Nauita de ventis, de tauris narrat arator,</l>
				<l n="">Enumerat miles vulnera, pastor oues.</l>
				<l n="">Nos contra angusto versantes praelia lecto.</l>
				<l n="">Qua pote quisque in ea conterat arte diem.</l>
				<l n="">Laus in amore mori. laus altera, si datur vno</l>
				<l n="">Posse frui. fruar o solus amore meo,</l>
				<l n="">His saltem vt tenear iam finibus: aut, mihi siquis</l>
				<l n="">Venerit alter amor, acrius vt moriar.</l>
				<l n="">Si memini, solet illa leues culpare puellas:</l>
				<l n="">Et totam ex Helena non probat Iliada.</l>
				<l n="">Seu mihi sint tangenda nouercae pocula Phaedrae,</l>
				<l n="">Pocula priuigno non nocitura suo:</l>
				<l n="">Seu mihi Circaeo pereundum est gramine, siue</l>
				<l n="">Colchis Colchiacis vrat aena focis:</l>
				<l n="">Vna meos quoniam praedata est foemina sensus,</l>
				<l n="">Ex hac ducentur funera nostra domo.</l>
				<l n="">Omnes humanos sanat medicina dolores.</l>
				<l n="">Solus Amor morbi non amat artificem.</l>
				<l n="">Tarda Philoctetae sanauit crura Machaon,</l>
				<l n="">Phoenicis Chiron lumina Phillyrides.</l>
				<l n="">Et deus extinctum Cressis Epidaurius herbis</l>
				<l n="">Restituit patriis Androgeona focis.</l>
				<l n="">Mysus [et] Haemonia iuuenis qua cuspide vulnus</l>
				<l n="">Senserat, hac ipsa cuspide sensit opem.</l>
				<l n="">Hoc siquis vitium poterit mihi demere, solus</l>
				<l n="">Tantaleae poterit tradere poma manu.</l>
				<l n="">Dolia virgineis idem ille repleuerit vrnis,</l>
				<l n="">Ne tenera assidua colla grauentur aqua.</l>
				<l n="">Idem Caucasea soluet de rupe Promethei</l>
				<l n="">Brachia, [et] a medio pectore pellet auem.</l>
				<l n="">Non hic herba valet: non hic nocturna Cytaeis:</l>
				<l n="">Non Perimedea gramina cocta manu.</l>
				<l n="">Quippe vbi nec caussas, nec apertos cernimus ictus,</l>
				<l n="">Vnde tamen veniant tot mala, caeca via est.</l>
				<l n="">Non eget hic medicis, non lectis mollibus aeger.</l>
				<l n="">Huic nullum caeli tempus [et] aura nocet.</l>
				<l n="">Ambulat, [et] subito mirantur funus amici.</l>
				<l n="">Sic est incautum quicquid habetur amor.</l>
				<l n="">Quandocunque igitur vitam mea fata reposcent,</l>
				<l n="">Et breue in exiguo marmore nomen ero:</l>
				<l n="">Maecenas nostrae spes inuidiosa iuuentae,</l>
				<l n="">Et vitae [et] morti gloria iusta meae:</l>
				<l n="">Si te forte meo ducet via proxima busto,</l>
				<l n="">Esseda caelatis siste Britanna iugis.</l>
				<l n="">Taliaque illacrimans mutae iace verba fauillae:</l>
				<l n="">Huic misero fatum dura puella fuit.</l>
			</div>

			<div type="poem" n="2">
				<l n="">QVI nihilum tibi dicebas iam posse nocere,</l>
				<l n="">Haesisti. cecidit spiritus ille tuus.</l>
				<l n="">Vix vnum potes infelix requiescere mensem,</l>
				<l n="">Et turpis de te iam liber alter erit.</l>
				<l n="">Liber eram, [et] vacuo quaerebam viuere lecto.</l>
				<l n="">At me composita pace fefellit Amor.</l>
				<l n="">Quaerebam sicca si posset piscis arena,</l>
				<l n="">Nec solitus ponto viuere toruus aper,</l>
				<l n="">Aut ego si possem studiis vigilare seueris.</l>
				<l n="">Differtur, nunquam tollitur vllus amor.</l>
				<l n="">Ac veluti primo taurus detractat aratra,</l>
				<l n="">Mox venit adsueto mollis ad arua iugo:</l>
				<l n="">Sic primo iuuenes trepidant in amore feroces,</l>
				<l n="">Dehinc domiti post haec aequa, [et] iniqua ferunt.</l>
				<l n="">Turpia perpessus vates est vincla Melampus</l>
				<l n="">Cognitus Iphicli subripuisse boues:</l>
				<l n="">Quem non lucra, magis Pero formosa coegit,</l>
				<l n="">Mox Amythaonia nupta futura domo.</l>
				<l n="">Nec me tam facies, quanuis sit candida, cepit.</l>
				<l n="">Lilia non domina sint magis alba mea:</l>
				<l n="">Vt Maeotica nix minio si certet Hibero,</l>
				<l n="">Vtque rosae puro lacte natant folia:</l>
				<l n="">Nec de more comae per laeuia colla fluentes,</l>
				<l n="">Non oculi geminae sidera nostra faces:</l>
				<l n="">Nec siqua Arabio lucet bombyce puella.</l>
				<l n="">Non sum de nihilo blandus amator ego.</l>
				<l n="">Quantum quod posito formose saltat Iaccho</l>
				<l n="">Egit vt euantes dux Ariadna choros.</l>
				<l n="">Et quantum, Aeolio quum tentat carmina plectro,</l>
				<l n="">Par Aganippaeae ludere docta lyrae.</l>
				<l n="">Et sua quum antiquae committit scripta Corinnae,</l>
				<l n="">Carminaque aequaeuis non putat esse suis.</l>
				<l n="">Num tibi nascenti primis, mea vita, diebus</l>
				<l n="">Aridus argutum sternuit omen amor?</l>
				<l n="">Haec tibi contulerunt caelestia munera diui,</l>
				<l n="">Haec tibi: ne matrem forte dedisse putes.</l>
				<l n="">Non non humani sunt partus talia dona.</l>
				<l n="">Ista decem menses non peperere bona.</l>
				<l n="">Gloria Romanis vna es tu rara puellis.</l>
				<l n="">Romano accumbes prima puella loco.</l>
				<l n="">Nec semper mecum Romana cubilia vises.</l>
				<l n="">Post Helenam haec terris forma secunda redit.</l>
				<l n="">Hac ego nunc mirer si flagret nostra iuuentus.</l>
				<l n="">Pulchrius hac fuerat, Troia, perire tibi.</l>
				<l n="">Olim mirabar, quod tanti ad Pergama belli</l>
				<l n="">Europae, atque Asiae caussa puella fuit.</l>
				<l n="">Nunc, Pari, tu sapiens, [et] tu, Menelae, fuisti:</l>
				<l n="">Tu, quia poscebas: tu, quia lentus eras.</l>
				<l n="">Digna quidem facies, pro qua vel obiret Achilles,</l>
				<l n="">Vel Priamus. belli caussa probanda fuit.</l>
				<l n="">Siquis vult fama tabulas anteire vetustas,</l>
				<l n="">Hic dominam exemplo ponat inante meam.</l>
				<l n="">Siue illam Hesperiis, siue illam ostendet Eois,</l>
				<l n="">Vret [et] Eoos, vret [et] Hesperios.</l>
				<l n="">Quur haec in terris facies humana moratur?</l>
				<l n="">Iuppiter, ignosco pristina furta tua.</l>
				<l n="">Fulua coma est, longaeque manus, [et] maxima toto</l>
				<l n="">Corpore: [et] incedit vel Ioue digna soror:</l>
				<l n="">Aut quum Dulichias Pallas spatiatur ad aras,</l>
				<l n="">Gorgonis anguiferae pectine operta comas.</l>
				<l n="">Qualis [et] Ischomache Lapithae genus heroine,</l>
				<l n="">Centauris medio grata rapina mero:</l>
				<l n="">Mercurio [et] sanctis fertur Boebeidos vndis</l>
				<l n="">Virgineum Brimo composuisse latus.</l>
				<l n="">Cedite iam, Diuae, quas pastor viderat olim</l>
				<l n="">Idaeis tunicas ponere verticibus.</l>
				<l n="">Hanc vtinam faciem nolit mutare vetustas,</l>
				<l n="">Et si Cumaeae saecula vatis aget.</l>
			</div>

			<div type="poem" n="3">
				<l n="">MVLTA prius dominae delicta queraris oportet:</l>
				<l n="">Saepe roges aliquid, saepe repulsus eas:</l>
				<l n="">Et saepe immeritos corrumpas dentibus vngues</l>
				<l n="">Et crepitum dubio suscitet ira pede:</l>
				<l n="">Nequicquam perfusa meis vnguenta capillis.</l>
				<l n="">Ibat [et] expenso planta morata gradu.</l>
				<l n="">Nam cui non ego sum fallaci praemia vati?</l>
				<l n="">Quae mea non decies somnia versat anus?</l>
				<l n="">Hostis si quis erit nobis, amet ipse puellas.</l>
				<l n="">Gaudeat in puero siquis amicus erit.</l>
				<l n="">Tranquillo tuta descendis flumine cymba.</l>
				<l n="">Quid tibi tam parui litoris vnda nocet?</l>
				<l n="">Alter saepe vno mutat praecordia verbo.</l>
				<l n="">Altera vix ipso sanguine mollis erit.</l>
			</div>

			<div type="poem" n="4">
				<l n="">HOC verum est tota te ferri, Cynthia, Roma,</l>
				<l n="">Et non ignota viuere nequitia?</l>
				<l n="">Haec merui sperare? dabis mihi, perfida, poenas,</l>
				<l n="">Et nobis Aquilo Cynthia ventus erit.</l>
				<l n="">Inueniam tamen e multis fallacibus vnam,</l>
				<l n="">Quae fieri nostro carmine nota velit:</l>
				<l n="">Nec mihi tam duris insultet moribus, [et] te</l>
				<l n="">Vellicet. heu sero flebis amata diu.</l>
				<l n="">Nunc est ira recens, nunc est discedere tempus.</l>
				<l n="">Si dolor abfuerit, crede, redibit amor.</l>
				<l n="">Non ita Carpathiae variant Aquilonibus vndae,</l>
				<l n="">Nec dubio nubes vertitur atra Noto:</l>
				<l n="">Quam facile irati verbo mutantur amantes.</l>
				<l n="">Dum licet, iniusto subtrahe colla iugo.</l>
				<l n="">Nec tu non aliquid, sed prima nocte dolebis.</l>
				<l n="">Omne in amore malum, si patiare, leue est.</l>
				<l n="">At tu per dominae Iunonis dulcia iura</l>
				<l n="">Parce tuis animis, vita, nocere tibi.</l>
				<l n="">Non solum taurus ferit vncis cornibus hostem,</l>
				<l n="">Verum etiam instanti laesa repugnat ouis.</l>
				<l n="">Nec tibi periuro scindam de corpore vestes,</l>
				<l n="">Nec mea praeclusas fregerit ira fores:</l>
				<l n="">Nec tibi conexos iratus carpere crines,</l>
				<l n="">Nec duris ausim laedere pollicibus.</l>
				<l n="">Rusticus haec aliquis tam turpia praelia quaerat,</l>
				<l n="">Cuius non ederae circumiere caput.</l>
				<l n="">Scribam igitur quod non vnquam tua deleat aetas,</l>
				<l n="">Cynthia forma potens, Cynthia verba lues.</l>
				<l n="">Crede mihi, quanuis contemnis murmura famae,</l>
				<l n="">Hic tibi pallori, Cynthia, versus erit.</l>
			</div>

			<div type="poem" n="5">
				<l n="">NON ita complebant Ephyreae Laidos aedes,</l>
				<l n="">Ad cuius iacuit Graecia tota fores:</l>
				<l n="">Turba Menandreae fuerat nec Thaidos olim</l>
				<l n="">Tanta, in qua populus lusit Erichthonius:</l>
				<l n="">Nec quae deletas potuit componere Thebas</l>
				<l n="">Phryne, tam multis facta beata viris.</l>
				<l n="">Quinetiam falsos fingis tibi saepe propinquos.</l>
				<l n="">Oscula nec desunt qui tibi iure ferant.</l>
				<l n="">Me iuuenum facies pictae, me nomina laedunt,</l>
				<l n="">Me tener in cunis, [et] sine voce puer:</l>
				<l n="">Me laedit, si multa tibi dabit oscula mater.</l>
				<l n="">Me soror, [et], quum qua dormit, amica simul:</l>
				<l n="">Omnia me laedent. timidus sum. ignosce timori.</l>
				<l n="">Et miser in tunica suspicor esse virum.</l>
				<l n="">Felix Admeti coniunx, [et] lectus Vlyssis,</l>
				<l n="">Et quaecunque viri foemina limen amat.</l>
				<l n="">Templa pudicitiae quid opus statuisse puellis,</l>
				<l n="">Si cuiuis nuptae quidlibet esse licet?</l>
				<l n="">Quae manus obscoenas depinxit prima tabellas,</l>
				<l n="">Et posuit casta turpia visa domo:</l>
				<l n="">Illa puellarum ingenuos corrupit ocellos,</l>
				<l n="">Nequitiaeque suae noluit esse rudes.</l>
				<l n="">Ah gemat in terris ista qui protulit arte</l>
				<l n="">Iurgia sub tacita condita laetitia.</l>
				<l n="">Non istis olim variabant tecta figuris,</l>
				<l n="">Quum paries nullo crimine pictus erat.</l>
				<l n="">Sed non immerito velauit aranea fanum,</l>
				<l n="">Et mala desertos occupat herba Deos.</l>
				<l n="">Quos igitur tibi custodes, quae limina ponam,</l>
				<l n="">Quae nunquam supra pes inimicus eat?</l>
				<l n="">Nam nihil inuitae tristis custodia prodest:</l>
				<l n="">Quam peccare pudet Cynthia, tuta sat est.</l>
			</div>

			<div type="poem" n="6">
				<l n="">GAVISA est certe sublatam Cynthia legem,</l>
				<l n="">Qua quondam edicta flemus vterque diu,</l>
				<l n="">Ne nos diuideret. quanuis diducere amanteis</l>
				<l n="">Non queat inuitos Iuppiter ipse duos.</l>
				<l n="">At magnus Caesar, sed magnus Caesar in armis.</l>
				<l n="">Deuictae gentes nil in amore valent.</l>
				<l n="">Nam citius paterer caput hoc discedere collo,</l>
				<l n="">Quam possem nuptae perdere amore faces,</l>
				<l n="">Aut ego transirem tua limina clausa maritus</l>
				<l n="">Respiciens vdis prodita luminibus:</l>
				<l n="">Aut mea quum taleis caneret tibi Cynthia somnos</l>
				<l n="">Tibia, funesta tristior illa tuba.</l>
				<l n="">Vnde mihi patriis gnatos praebere triumphis?</l>
				<l n="">Nullus de nostro sanguine miles erit.</l>
				<l n="">Quod si Romanae comitarent castra puellae,</l>
				<l n="">Non mihi sat magnus Castoris iret equus.</l>
				<l n="">Hinc etenim tantum meruit mea gloria nomen,</l>
				<l n="">Gloria ad hibernos lata Boristenidas.</l>
				<l n="">Tu mihi sola places. placeam tibi Cynthia solus:</l>
				<l n="">Hic erit [et] patrio sanguine pluris amor.</l>
				<l n="">Vxor me nunquam, nunquam me ducet amica.</l>
				<l n="">Semper amica mihi, semper [et] vxor eris.</l>
			</div>

			<div type="poem" n="7">
				<l n="">ERIPITVR nobis iam pridem cara puella.</l>
				<l n="">Et tu me lacrimas fundere, amice, vetas?</l>
				<l n="">Nullae sunt inimicitiae, nisi amoris, acerbae.</l>
				<l n="">Ipsum me iugula, lenior hostis ero.</l>
				<l n="">Possum ego in alterius positam spectare lacerto?</l>
				<l n="">Nec mea dicetur, quae modo dicta mea est?</l>
				<l n="">His olim, vt fama est, vitiis ad praelia ventum est.</l>
				<l n="">His Troiana vides funera principiis.</l>
				<l n="">Aspera Centauros eadem dementia iussit</l>
				<l n="">Frangere in aduersum pocula Pirithoum.</l>
				<l n="">Cur exempla petam Graium? tu criminis auctor</l>
				<l n="">Nutritus duro, Romule, lacte lupae.</l>
				<l n="">Tu rapere intactas docuisti impune Sabinas.</l>
				<l n="">Per te nunc Romae quodlibet audet Amor.</l>
				<l n="">Ille etiam abrepta desertus coniuge Achilles</l>
				<l n="">Cessare in tectis pertulit arma sua.</l>
				<l n="">Viderat ille fuga tractos in litore Achiuos,</l>
				<l n="">Feruere [et] Hectorea Dorica castra face.</l>
				<l n="">Viderat informem multa Patroclon arena</l>
				<l n="">Porrectum, [et] sparsas caede iacere comas,</l>
				<l n="">Omnia formosam propter Briseida passus.</l>
				<l n="">Tantus in erepto saeuit amore dolor.</l>
				<l n="">At postquam sera captiua est reddita poena,</l>
				<l n="">Fortem illum Haemoniis Hectora traxit equis.</l>
				<l n="">Inferior multo quum sim vel Marte, vel armis,</l>
				<l n="">Mirum si de me iure triumphat Amor?</l>
				<l n="">Magni saepe duces, magni cecidere tyranni.</l>
				<l n="">Et Thebae steterunt, altaque Troia fuit.</l>
				<l n="">Omnia vertuntur. certe vertuntur amores.</l>
				<l n="">Vinceris, aut vincis: haec in amore rota est.</l>
				<l n="">Munera quanta dedi, vel qualia carmina feci?</l>
				<l n="">Illa tamen nunquam ferrea dixit, amo.</l>
				<l n="">Ergo iam multos nimium temerarius annos,</l>
				<l n="">Improba, qui tulerim teque tuamque domum.</l>
				<l n="">Ecquandone tibi liber sum visus? an vsque</l>
				<l n="">In nostrum iacies verba superba caput?</l>
				<l n="">Penelope poterat bis denos salua per annos</l>
				<l n="">Viuere, tam multis foemina digna procis:</l>
				<l n="">Coniugium falsa poterat differre Minerua,</l>
				<l n="">Nocturno soluens texta diurna dolo:</l>
				<l n="">Visura [et] quanuis nunquam speraret Vlyssem,</l>
				<l n="">Illum expectando facta remansit anus.</l>
				<l n="">Necnon exanimem amplectens Briseis Achillem,</l>
				<l n="">Candida vesana verberat ora manu.</l>
				<l n="">Et dominum lauit moerens captiua cruentum,</l>
				<l n="">*Appositum fluuiis in Simoenta vadis.*</l>
				<l n="">Foedauitque comas. [et] tanti corpus Achillis,</l>
				<l n="">Maximaque in parua substulit ossa manu.</l>
				<l n="">Quum tibi nec Peleus aderat, nec caerula mater,</l>
				<l n="">Scyria nec viduo Deidamia toro.</l>
				<l n="">Tunc igitur veris gaudebat Graecia natis.</l>
				<l n="">Tunc etiam felix inter [et] arma pudor.</l>
				<l n="">At tu non vna potuisti nocte vacare</l>
				<l n="">Impia: non vnum sola manere diem.</l>
				<l n="">Quinetiam multo duxistis pocula luxu.</l>
				<l n="">Forsitan [et] de me verba fuere mala.</l>
				<l n="">Hic etiam petitur, qui te prius ipse reliquit.</l>
				<l n="">Di faciant isto capta fruare viro.</l>
				<l n="">Haec mihi vota tuam propter suscepta salutem,</l>
				<l n="">Quum capite hoc Stygiae iam peterentur aquae:</l>
				<l n="">Et lectum flentes circunstaremus amici.</l>
				<l n="">Hic vbi tum, pro di, perfida, quisue fuit?</l>
				<l n="">Quid si longinquos retinerer miles ad Indos?</l>
				<l n="">Aut mea si staret nauis in Oceano?</l>
				<l n="">Sed vobis facile est verba, [et] componere fraudes.</l>
				<l n="">Hoc vnum didicit foemina semper opus.</l>
				<l n="">Non sic incerto mutantur flamine Syrtes,</l>
				<l n="">Nec folia hiberno tam tremefacta Noto:</l>
				<l n="">Quam cito foeminea non constat foedus in ira,</l>
				<l n="">Siue ea caussa grauis, siue ea caussa leuis.</l>
				<l n="">Nunc quoniam ista tibi placuit sententia, cedam.</l>
				<l n="">Tela precor pueri promite acuta magis.</l>
				<l n="">Figite certantes, atque hanc mihi soluite vitam,</l>
				<l n="">Sanguis erit vobis maxima palma meus.</l>
				<l n="">Sic igitur prima moriere aetate, Properti.</l>
				<l n="">Sed morere. interitu gaudeat illa tuo.</l>
				<l n="">Exagitet nostros manes, sectetur [et] vmbras,</l>
				<l n="">Insultetque rogis, calcet [et] ossa mea.</l>
				<l n="">Quid? non Antigones tumulo Boeotius Haemon</l>
				<l n="">Conruit ipse suo saucius ense latus?</l>
				<l n="">Et sua quum miserae permiscuit ossa puellae,</l>
				<l n="">Qua sine Thebanam noluit ire domum?</l>
				<l n="">Sed non effugies. mecum moriaris oportet.</l>
				<l n="">Hoc eodem telo stillet vterque cruor.</l>
				<l n="">Quanuis ista mihi mors est inhonesta futura,</l>
				<l n="">Mors inhonesta quidem, tu moriere tamen.</l>
				<l n="">Sidera sunt testes, [et] matutina pruina,</l>
				<l n="">Et furtim misero ianua aperta mihi:</l>
				<l n="">Te nihil in vita nobis acceptius vnquam.</l>
				<l n="">Nunc quoque eris, quanuis sis inimica mihi.</l>
				<l n="">Nec domina vlla meo ponet vestigia lecto.</l>
				<l n="">Solus ero, quoniam non licet esse tuum.</l>
				<l n="">Atque vtinam, si forte pios eduximus annos,</l>
				<l n="">Ille vir in medio fiat amore lapis.</l>
			</div>

			<div type="poem" n="8">
				<l n="">NON ob regna magis diris cecidere sub armis</l>
				<l n="">Thebani, media non sine matre, duce:</l>
				<l n="">Quam, mihi si media liceat pugnare puella,</l>
				<l n="">Mortem ego non fugiam morte subire tua.</l>
				<l n="">Sed tempus lustrare aliis Helicona choreis,</l>
				<l n="">Et campum Haemonio iam dare tempus equo,</l>
				<l n="">Iam libet [et] fortes memorare ad praelia turmas,</l>
				<l n="">Et Romana mei dicere castra ducis.</l>
				<l n="">Quod si deficiant vires, audacia certe</l>
				<l n="">Laus erit. in magnis [et] voluisse, sat est.</l>
				<l n="">Aetas prima canat veneres, extrema tumultus.</l>
				<l n="">Bella canam, quando scripta puella mea est.</l>
				<l n="">Nunc volo subducto grauior procedere vultu.</l>
				<l n="">Nunc aliam citharam me mea Musa docet.</l>
				<l n="">Surge anima ex humili iam carmine. sumite vires</l>
				<l n="">Pierides. magni nunc erit oris opus.</l>
				<l n="">Iam negat Euphrates equites post terga tueri</l>
				<l n="">Parthorum, [et] Crassos se tenuisse dolet.</l>
				<l n="">India quin Auguste tuo dat colla triumpho.</l>
				<l n="">Et domus intactae te tremit Arabiae.</l>
				<l n="">Et, si qua extremis tellus se subtrahit oris,</l>
				<l n="">Sentiat illa tuas postmodo capta manus.</l>
				<l n="">Haec ego castra sequar, vates. tua castra canendo</l>
				<l n="">Magnus ero. seruent hunc mihi fata diem.</l>
				<l n="">Vt caput in magnis, vbi non est tangere, signis</l>
				<l n="">Ponitur hic imos ante corona pedes:</l>
				<l n="">Sic nos, nunc inopes laudis conscendere carmen,</l>
				<l n="">Pauperibus sacris vilia thura damus.</l>
				<l n="">Nondum etiam Ascraeos norunt mea carmina fontes,</l>
				<l n="">Sed modo Permessi flumine lauit amor.</l>
				<l n="">Scribant de te alii, vel sis ignota licebit.</l>
				<l n="">Laudet qui sterili semina ponit humo.</l>
				<l n="">Omnia, crede mihi, tecum vno munera lecto</l>
				<l n="">Auferet extremi funeris atra dies.</l>
				<l n="">Et tua transibit contemnens ossa viator,</l>
				<l n="">Nec dicet, Cinis hic, docta puella fuit.</l>
			</div>

			<div type="poem" n="9">
				<l n="">QVICVNQVE ille fuit, puerum qui pinxit amore[m],</l>
				<l n="">Nonne putas miras hunc habuisse manus?</l>
				<l n="">Hic primum vidit sine sensu viuere amantes,</l>
				<l n="">Et leuibus curis magna perire bona.</l>
				<l n="">Idem non frustra ventosas addidit alas,</l>
				<l n="">Fecit [et] humano corde volare Deum:</l>
				<l n="">Scilicet alterna quoniam iactamur in vnda,</l>
				<l n="">Nostraque non vllis permanet aura locis.</l>
				<l n="">Et merito hamatis manus est armata sagittis,</l>
				<l n="">Et pharetra ex humero Gnosia vtroque iacet:</l>
				<l n="">Ante ferit quoniam, tuti quam cernimus hostem,</l>
				<l n="">Nec quisquam ex illo vulnere sanus abit.</l>
				<l n="">In me tela manent, manet [et] puerilis imago.</l>
				<l n="">Sed certe pennas perdidit ille suas;</l>
				<l n="">Euolat e nostro quoniam de pectore nusquam,</l>
				<l n="">Assiduusque meo sanguine bella gerit.</l>
				<l n="">Quid tibi iucundum siccis habitare medullis?</l>
				<l n="">Si pudor est, alio traiice tela tua.</l>
				<l n="">Intactos isto satius tentare veneno:</l>
				<l n="">Non ego, sed tenuis vapulat vmbra mea.</l>
				<l n="">Quam si perdideris, quis erit qui talia cantet?</l>
				<l n="">Haec mea Musa leuis gloria magna tua est.</l>
				<l n="">Quae caput, [et] digitos [et] lumina nigra puellae,</l>
				<l n="">Et canit, vt soleant molliter ire pedes.</l>
			</div>

			<div type="poem" n="10">
				<l n="">NON tot Achaemeniis armatur Susa sagittis,</l>
				<l n="">Spicula quot nostro pectore fixit Amor.</l>
				<l n="">Hic me tam graciles vetuit contemnere Musas,</l>
				<l n="">Iussit [et] Ascraeum sic habitare nemus.</l>
				<l n="">Non vt Pieriae quercus mea verba sequantur,</l>
				<l n="">Aut possim Ismaria ducere valle feras:</l>
				<l n="">Sed magis vt nostro stupefiat Cynthia versu,</l>
				<l n="">Tunc ego sim Inachio notior arte Lino.</l>
				<l n="">Non ego sum formae tantum mirator honestae:</l>
				<l n="">Nec siqua illustres foemina iactat auos.</l>
				<l n="">Me iuuat in gremio doctae legisse puellae,</l>
				<l n="">Auribus [et] puris scripta probasse mea.</l>
				<l n="">Haec vbi contigerint, populi confusa valeto</l>
				<l n="">Fabula. nam domina iudice tutus ero.</l>
				<l n="">Quae si forte bonas ad pacem verterit aures,</l>
				<l n="">Possum inimicitias tunc ego ferre Iouis.</l>
				<l n="">Quandocunque igitur nostros mors claudet ocellos,</l>
				<l n="">Accipe quae serues funeris acta mei.</l>
				<l n="">Nec mea tunc longa spatietur imagine pompa,</l>
				<l n="">Nec tuba sit fati vana querela mei.</l>
				<l n="">Nec mihi tum fulcro sternatur lectus eburno,</l>
				<l n="">Nec sit in Attalico mors mea nixa toro.</l>
				<l n="">Desit odoriferis ordo mihi lancibus. adsint</l>
				<l n="">Plebei paruae funeris exequiae.</l>
				<l n="">Sat sit magna mei si tres sint pompa libelli:</l>
				<l n="">Quos ego Persephonae maxima dona feram.</l>
				<l n="">Tu vero nudum pectus lacerata sequare,</l>
				<l n="">Nec fueris nomen lassa vocare meum.</l>
				<l n="">Osculaque in gelidis pones suprema labellis,</l>
				<l n="">Quum dabitur Syrio munere plenus onyx.</l>
				<l n="">Deinde vbi suppositus cinerem me fecerit ardor,</l>
				<l n="">Accipiat manes paruula testa meos:</l>
				<l n="">Et sit in exiguo laurus super addita busto,</l>
				<l n="">Quae tegat extincti funeris vmbra locum.</l>
				<l n="">Et duo sint versus, Qui nunc iacet horrida puluis,</l>
				<l n="">Vnius hic quondam seruus Amoris erat.</l>
				<l n="">Nec minus haec nostri notescet fama sepulchri,</l>
				<l n="">Quam fuerant Phthii busta cruenta viri.</l>
				<l n="">Tu quoque, si quando venies ad fata, memento</l>
				<l n="">Hoc itere ad lapides cana venire meos.</l>
				<l n="">Interea caue sis nos aspernata sepultos.</l>
				<l n="">Non nihil ad verum conscia terra sapit.</l>
				<l n="">Atque vtinam primis animam me ponere cunis</l>
				<l n="">Iussisset quaeuis de tribus vna soror.</l>
				<l n="">Nam quo tam dubiae seruetur spiritus horae?</l>
				<l n="">Nestoris est visus post tria saecla cinis.</l>
				<l n="">Quis tam longaeuae meminisset fata senectae</l>
				<l n="">Gallicus Iliacis miles in aggeribus?</l>
				<l n="">Non ille Antilochi vidisset corpus humati.</l>
				<l n="">Diceret aut, O mors cur mihi sera venis?</l>
				<l n="">Tu tamen amisso non nunquam flebis amico.</l>
				<l n="">Fas est praeteritos semper amare viros.</l>
				<l n="">Testis, cui niueum quondam percussit Adonem</l>
				<l n="">Venantem Idalio vertice durus aper.</l>
				<l n="">Illis formosum lauisse paludibus, illuc</l>
				<l n="">Diceris effusa tu Venus isse coma.</l>
				<l n="">Sed frustra mutos reuocabis, Cynthia, manes.</l>
				<l n="">Nam mea quid poterunt ossa minuta loqui?</l>
			</div>

			<div type="poem" n="11">
				<l n="">NON ita Dardanio gauisus Atrida triumpho est,</l>
				<l n="">Quum caderent magnae Laomedontis opes:</l>
				<l n="">Nec sic errore exacto laetatus Vlysses,</l>
				<l n="">Quum tetigit carae litora Dulichiae:</l>
				<l n="">Nec sic Electra, saluum quum aspexit Orestem,</l>
				<l n="">Cuius falsa tenens fleuerat ossa soror:</l>
				<l n="">Nec sic incolumem Minois Thesea vidit,</l>
				<l n="">Daedaleum lino quum duce rexit iter:</l>
				<l n="">Quanta ego praeterita collegi gaudia nocte.</l>
				<l n="">Immortalis ero, si altera talis erit.</l>
				<l n="">At dum demissis supplex ceruicibus ibam,</l>
				<l n="">Dicebar sicco vilior esse lacu.</l>
				<l n="">Nec mihi iam fastus opponere quaerit iniquos,</l>
				<l n="">Nec mihi ploranti lenta sedere potest.</l>
				<l n="">Atque vtinam non tam sero mihi nota fuisset</l>
				<l n="">Conditio. emeritis nunc medicina datur.</l>
				<l n="">Ante pedes caecis lucebat semita nobis.</l>
				<l n="">Scilicet insano nemo in amore videt.</l>
				<l n="">Hoc sensi prodesse magis. contendite amantes.</l>
				<l n="">Sic hodie veniet, siqua negauit heri.</l>
				<l n="">Pulsabant alii frustra, dominamque vocabant.</l>
				<l n="">Mecum habuit positum lenta puella caput.</l>
				<l n="">Haec mihi deuictis potior victoria Parthis.</l>
				<l n="">Haec spolia, haec reges, haec mihi currus erunt.</l>
				<l n="">Magna ego dona tua figam, Cytherea, columna,</l>
				<l n="">Taleque sub nostro nomine carmen erit:</l>
				<l n="">Has pono ante tuam tibi, diua, Propertius aedem</l>
				<l n="">Exuuias, tota nocte receptus amans.</l>
				<l n="">Nunc ad te, mea lux, veniat me litora nauis</l>
				<l n="">Seruato, an mediis sidat onusta vadis,</l>
				<l n="">(Quod si forte aliqua nobis mutabere culpa)</l>
				<l n="">Vestibulum iaceam mortuus ante tuum.</l>
			</div>

			<div type="poem" n="12">
				<l n="">O ME felicem, o nox mihi candida, [et] o tu</l>
				<l n="">Lectule delitiis facte beate meis.</l>
				<l n="">Quam multa apposita narramus verba lucerna?</l>
				<l n="">Quantaque sublato lumine rixa fuit?</l>
				<l n="">Nam modo nudatis mecum est luctata papillis.</l>
				<l n="">Interdum tunica duxit operta moram.</l>
				<l n="">Illa meos somno lassos patefecit ocellos</l>
				<l n="">Ore suo, [et] dixit, siccine lente iaces?</l>
				<l n="">Quam vario amplexu mutamus brachia? quantum</l>
				<l n="">Oscula sunt labris nostra morata tuis?</l>
				<l n="">Non iuuat in caeco venerem committere motu.</l>
				<l n="">Si nescis, oculi sunt in amore duces.</l>
				<l n="">Ipse Paris nuda fertur periisse Lacaena,</l>
				<l n="">Cum Menelaeo surgeret e thalamo.</l>
				<l n="">Nudus [et] Endymion Phoebi cepisse sororem</l>
				<l n="">Dicitur, [et] nudae concubuisse deae.</l>
				<l n="">Quod si pertendens animo vestita cubaris,</l>
				<l n="">Scissa veste meas experiere manus.</l>
				<l n="">Quinetiam si me vlterius prouexerit ira,</l>
				<l n="">Ostendes matri brachia laesa tuae.</l>
				<l n="">Nec dum inclinatae prohibent te ludere mammae.</l>
				<l n="">Viderit hoc, siquis iam peperisse putet.</l>
				<l n="">Dum nos fata sinunt, oculos satiemus amore.</l>
				<l n="">Nox tibi longa venit, nec reditura dies.</l>
				<l n="">Atque vtinam haerentes sic nos vincire catena</l>
				<l n="">Velles, vt nunquam solueret vlla dies.</l>
				<l n="">Exemplo iunctae sic sint in amore columbae,</l>
				<l n="">Masculus [et] totum foemina coniugium.</l>
				<l n="">Errat, qui finem vesani quaerit amoris.</l>
				<l n="">Verus amor nullum nouit habere modum.</l>
				<l n="">Terra prius falso partu deludet arantes,</l>
				<l n="">Et citius nigros Sol agitabit equos:</l>
				<l n="">Fluminaque ad caput incipient reuocare liquores,</l>
				<l n="">Aridus [et] sicco gurgite piscis erit:</l>
				<l n="">Quam possim nostros alio transferre calores.</l>
				<l n="">Huius ero viuus, mortuus huius ero.</l>
				<l n="">Quod mihi si secum tales concedere noctes</l>
				<l n="">Illa velit, vitae longus [et] annus erit.</l>
				<l n="">Si dabit haec multas, fiam immortalis in illis.</l>
				<l n="">Nocte vna quiuis vel Deus esse potest.</l>
				<l n="">Qualem si cuncti vellent decurrere vitam,</l>
				<l n="">Et pressi multo membra iacere mero:</l>
				<l n="">Non ferrum crudele neque neque bellica nauis,</l>
				<l n="">Nec nostra Actiacum verteret ossa mare.</l>
				<l n="">Nec toties propriis circum oppugnata triumphis,</l>
				<l n="">Lassa foret crines soluere Roma suos.</l>
				<l n="">Haec certe merito poterunt laudare minores.</l>
				<l n="">Laeserunt nullos pocula nostra Deos.</l>
				<l n="">Tu modo, dum licet, hunc fructum ne desere vitae.</l>
				<l n="">Omnia si dederis oscula, pauca dabis.</l>
				<l n="">Ac veluti folia arentes liquere corollas,</l>
				<l n="">Quae passim calathis strata natare vides:</l>
				<l n="">Sic nobis, qui nunc magnum spiramus amantes,</l>
				<l n="">Forsitan includet crastina fata dies.</l>
			</div>

			<div type="poem" n="13">
				<l n="">PRAETOR ab Illyricis venit modo, Cynthia, terris,</l>
				<l n="">Maxima praeda tibi, maxima cura mihi.</l>
				<l n="">Non potuit saxo vitam posuisse Cerauno,</l>
				<l n="">Ah Neptune tibi qualia dona darem.</l>
				<l n="">Nunc sine me plena fiunt conuiuia mensa.</l>
				<l n="">Nunc sine me tota ianua nocte patet.</l>
				<l n="">Quare si sapis, oblatas ne desere messes:</l>
				<l n="">Et stolidum pleno vellere carpe pecus.</l>
				<l n="">Deinde vbi consumpto restabit munere pauper,</l>
				<l n="">Dic alias iterum nauiget Illyrias.</l>
				<l n="">Cynthia non sequitur fasces, nec curat honores.</l>
				<l n="">Semper amatorum ponderat illa sinus.</l>
				<l n="">At tu nunc nostro, Venus o, succurre dolori,</l>
				<l n="">Rumpat vt assiduis membra libidinibus.</l>
				<l n="">Ergo muneribus quiuis mercatur amorem?</l>
				<l n="">Iuppiter, indigna merce puella perit.</l>
				<l n="">Semper in Oceanum mittit me quaerere gemmas,</l>
				<l n="">Et iubet ex ipsa tollere dona Tyro.</l>
				<l n="">Atque vtinam Romae nemo esset diues, [et] ipse</l>
				<l n="">Graminea posset dux habitare casa.</l>
				<l n="">Nunquam venales essent ad munus amicae,</l>
				<l n="">Atque vna fieret cana puella domo.</l>
				<l n="">Non quia septenas noctes seiuncta cubaris,</l>
				<l n="">Candida tam foedo brachia fusa viro:</l>
				<l n="">Non quia peccaris testor te, sed quia vulgo</l>
				<l n="">Formosis leuitas semper amica fuit.</l>
				<l n="">Barbarus excussis agitat vestigia lumbis,</l>
				<l n="">Et subito felix nunc mea regna tenet.</l>
				<l n="">Aspice quid donis Eriphyla inuenit amaris,</l>
				<l n="">Arserit [et] quantis nupta Creusa malis.</l>
				<l n="">Nullane sedabit nostros iniuria fletus?</l>
				<l n="">An dolor hic vitiis nescit abesse suis?</l>
				<l n="">Tot iam abiere dies, quum me nec cura theatri,</l>
				<l n="">Nec tetigit campi, nec mea Musa iuuat.</l>
				<l n="">Ah pudeat certe, pudeat: nisi forte, quod aiunt,</l>
				<l n="">Turpis amor surdis auribus esse solet.</l>
				<l n="">Cerne ducem, modo qui fremitu compleuit inani</l>
				<l n="">Actia damnatis aequora militibus.</l>
				<l n="">Hunc infamis amor versis dare terga carinis</l>
				<l n="">Iussit, [et] externo quaerere in orbe fugam.</l>
				<l n="">Caesaris haec virtus, [et] gloria Caesaris haec est.</l>
				<l n="">Illa qua vicit, condidit arma manu.</l>
				<l n="">Sed quascunque tibi vestes, quoscunque smaragdos,</l>
				<l n="">Quosue dedit flauo lumine chrysolithos:</l>
				<l n="">Haec videam rapidas in vanum ferre procellas,</l>
				<l n="">Qua tibi terra, velim, qua tibi fiat aqua.</l>
				<l n="">Non semper placidus periuros ridet amantes</l>
				<l n="">Iuppiter, [et] surda negligit aure preces.</l>
				<l n="">Vidistin' toto sonitus percurrere caelo?</l>
				<l n="">Fulminaque aetherea desiluisse domo?</l>
				<l n="">Non haec Pleiades faciunt, neque aquosus Orion.</l>
				<l n="">Nec sic de nihilo fulminis ira cadit.</l>
				<l n="">Periuras tunc ille solet punire puellas,</l>
				<l n="">Deceptus quoniam fleuit [et] ipse Deus.</l>
				<l n="">Quare ne tibi fit tanti Sidonia vestis:</l>
				<l n="">Vt timeas, quoties nubilus auster erit.</l>
				<l n="">Mentiri noctem, promissis ducere amantem,</l>
				<l n="">Hoc erit infectas sanguine habere manus.</l>
				<l n="">Horum ego sum vates, quoties desertus amaras</l>
				<l n="">Expleui noctes, fractus vtroque toro.</l>
				<l n="">Vel tu Tantalea moueareis flumina sorte,</l>
				<l n="">Vt liquor arenti fallat ab ore sitim,</l>
				<l n="">Vel tu Sisyphios licet admirere labores,</l>
				<l n="">Difficile vt toto monte volutet onus:</l>
				<l n="">Durius in terris nihil est quod viuat amante,</l>
				<l n="">Nec, modo si sapias, quod minus esse velis.</l>
				<l n="">Quem modo felicem inuidia admirante ferebant,</l>
				<l n="">Nunc decimo admittor vix ego quoque die.</l>
				<l n="">Nunc iacere e duro corpus iuuat, impia, saxo,</l>
				<l n="">Sumere [et] in nostras trita venena manus.</l>
				<l n="">Nunc licet in triuiis sicca requiescere Luna,</l>
				<l n="">Aut per rimosas mittere verba fores.</l>
				<l n="">Quod quanuis ita sit, dominam mutire cauebo.</l>
				<l n="">Tum flebit, quum in me senserit esse fidem.</l>
				<l n="">Assiduae multis odium peperere querelae.</l>
				<l n="">Frangitur in tacito foemina saepe viro.</l>
				<l n="">Siquid vidisti, semper vidisse negato.</l>
				<l n="">Aut siquid doluit forte, dolere nega.</l>
				<l n="">Quin ego deminuo curam, quod saepe Cupido</l>
				<l n="">Huic malus esse solet, cui bonus ante fuit.</l>
				<l n="">Quid si iam canis aetas mea caneret annis?</l>
				<l n="">Et faceret scissas languida ruga genas?</l>
				<l n="">At non Tithoni spernens Aurora senectam</l>
				<l n="">Desertum Eoa passa iacere domo est.</l>
				<l n="">Illum saepe suis decedens fouit in vlnis,</l>
				<l n="">Quam prius abiunctos sedula lauit equos.</l>
				<l n="">Illum ad vicinos quum amplexa quiesceret Indos,</l>
				<l n="">Maturos iterum est questa redire dies,</l>
				<l n="">Illa Deos, currum conscendens, dixit iniquos:</l>
				<l n="">Inuitum [et] terris praestitit officium:</l>
				<l n="">Cui maiora senis Tithoni gaudia viui,</l>
				<l n="">Quam grauis amisso Memnone luctus erat.</l>
				<l n="">Cum sene non puduit talem dormire puellam,</l>
				<l n="">Et canae toties oscula ferre comae.</l>
				<l n="">At tu etiam iuuenem odisti me perfida, quum sis</l>
				<l n="">Ipsa anus haud longa curua futura die.</l>
				<l n="">Quum tibi nec frater, nec sit tibi filius vllus:</l>
				<l n="">Frater ego, [et] tibi sim filius vnus ego.</l>
				<l n="">Nunc etiam infectos demens imitare Britannos,</l>
				<l n="">Ludis [et] externo tincta nitore caput.</l>
				<l n="">An si caeruleo quaedam sua tempora fuco</l>
				<l n="">Tinxerit, idcirco caerula forma bona est?</l>
				<l n="">Vt natura dedit, sic omnis recta figura.</l>
				<l n="">Turpis Romano Belgicus ore color.</l>
				<l n="">Illi sub terris fiant mala multa puellae,</l>
				<l n="">Quae mentita suas vertit inepta comas.</l>
				<l n="">De me, mi certe poteris formosa videri,</l>
				<l n="">Mi formosa satis si modo saepe venis.</l>
				<l n="">Ipse tuus semper tibi sit custodia lectus,</l>
				<l n="">Nec nimis ornata fronte sedere velis.</l>
				<l n="">Credam ego narranti, noli committere, famae.</l>
				<l n="">Et terram rumor transilit, [et] maria.</l>
			</div>

			<div type="poem" n="14">
				<l n="">ETSI me inuito discedis, Cynthia, Roma.</l>
				<l n="">Laetor, quod sine me deuia rura colis.</l>
				<l n="">Nullus erit castis iuuenis corruptor in agris,</l>
				<l n="">Qui te blanditiis non sinit esse probam:</l>
				<l n="">Nulla neque ante tuas orietur rixa fenestras,</l>
				<l n="">Nec tibi clamatae somnus amarus erit.</l>
				<l n="">Sola eris, [et] solos spectabis, Cynthia, montes,</l>
				<l n="">Et pecus, [et] fines pauperis agricolae.</l>
				<l n="">Illic te nulli poterunt corrumpere ludi:</l>
				<l n="">Fanaque peccatis plurima caussa tuis.</l>
				<l n="">Illic assidue tauros spectabis arantes,</l>
				<l n="">Et vitem doctam ponere falce comas.</l>
				<l n="">Atque ibi rara feres inculto thura sacello,</l>
				<l n="">Hoedus vbi agrestes conruet ante focos.</l>
				<l n="">Protinus [et] nuda choreas imitabere sura,</l>
				<l n="">Omnia ab externo sint modo tuta viro.</l>
				<l n="">Ipse ego venabor. iam nunc me sacra Dianae</l>
				<l n="">Suscipere, [et] Veneri ponere vota iuuat.</l>
				<l n="">Incipiam captare feras, [et] reddere pinu</l>
				<l n="">Cornua, [et] audaces ipse monere canes:</l>
				<l n="">Non tamen vt vastos ausim tentare leones,</l>
				<l n="">Aut celer agrestes comminus ire sues.</l>
				<l n="">Haec igitur mihi sit lepores audacia molles</l>
				<l n="">Excipere, [et] stricto figere auem calamo:</l>
				<l n="">Qua formosa suo Clitumnus flumina luco</l>
				<l n="">Integit, [et] niueos abluit vnda boues.</l>
				<l n="">Tu quoties aliquid conabere, vita, memento</l>
				<l n="">Venturum paucis me tibi luciferis.</l>
				<l n="">Sic me nec solae poterunt auertere siluae,</l>
				<l n="">Nec vaga muscosis flumina fusa iugis:</l>
				<l n="">Quin ego in assidua mutem tua nomina lingua.</l>
				<l n="">Absenti nemo non nocuisse velit.</l>
			</div>

			<div type="poem" n="15">
				<l n="">QVID fles abducta grauius Briseide? quid fles</l>
				<l n="">Anxia captiua tristius Andromacha?</l>
				<l n="">Quidue mea de fraude Deos, vesana, fatigas?</l>
				<l n="">Quid quereris nostram sic cecidisse fidem?</l>
				<l n="">Non tam nocturna volucris funesta querela</l>
				<l n="">Attica Cecropiis obstrepit in foliis:</l>
				<l n="">Nec tantum Niobe bis sex ad busta superba</l>
				<l n="">Sollicito lacrimans depluit a Sipylo.</l>
				<l n="">Me licet aeratis adstringant brachia nodis,</l>
				<l n="">Sint tua vel Danaes condita membra domo:</l>
				<l n="">In te ego [et] aeratas rumpam, mea vita, catenas,</l>
				<l n="">Ferratam Danaes transiliamque domum.</l>
				<l n="">De te, quodcunque ad surdas mihi dicitur aures,</l>
				<l n="">Tu modo ne dubita de grauitate mea.</l>
				<l n="">Ossa tibi iuro per matris, [et] ossa parentis:</l>
				<l n="">(Si fallo, cinis heu sit mihi vterque grauis)</l>
				<l n="">Me tibi ad extremas mansurum, vita, tenebras.</l>
				<l n="">Ambos vna fides auferet, vna dies.</l>
				<l n="">Quod si nec nomen, nec me tua forma teneret,</l>
				<l n="">Posset seruitium mite tenere tuum.</l>
				<l n="">Septima iam plenae deducitur orbita Lunae:</l>
				<l n="">Quum de me, [et] de te compita nulla tacent.</l>
				<l n="">Interea nobis non nunquam ianua mollis,</l>
				<l n="">Non nunquam lecti copia facta tui.</l>
				<l n="">Nec mihi muneribus nox vlla est empta beatis.</l>
				<l n="">Quicquid eram, hoc animi gratia magna tui.</l>
				<l n="">Quum te tam multi peterent, tu me vna petisti.</l>
				<l n="">Possum ego naturae non meminisse tuae?</l>
				<l n="">Tunc me vel tragicae vexetis Erinnyes, [et] me</l>
				<l n="">Inferno damnes, Aeace, iudicio:</l>
				<l n="">Atque inter Tityi volucres mea poena vagetur,</l>
				<l n="">Tumque ego Sisyphio saxa labore geram.</l>
				<l n="">Nec tu supplicibus me sis venerata tabellis.</l>
				<l n="">Vltima talis erit, quae mea prima fides.</l>
				<l n="">Hoc mihi perpetuo ius est, quod solus amator</l>
				<l n="">Nec cito desisto, nec temere incipio.</l>
				<l n="">Ah quantum de me Panthi tibi pagina finxit,</l>
				<l n="">Tantum illi Pantho ne sit amica Venus.</l>
				<l n="">Sed tibi iam videor Dodona verior augur.</l>
				<l n="">Vxorem ille tuus pulcher amator habet.</l>
				<l n="">Tot noctes periere. nihil pudet? adspice cantat</l>
				<l n="">Liber. tu nimium credula sola iaces.</l>
				<l n="">Et nunc inter eos tu sermo es. te ille superbus</l>
				<l n="">Dicit se inuito saepe fuisse domi.</l>
				<l n="">Dispeream, si quicquam aliud, quam gloria de te</l>
				<l n="">Quaeritur. has laudes ille maritus habet.</l>
				<l n="">Colchida sic hospes quondam decepit Iason.</l>
				<l n="">Eiecta est. tenuit nanque Creusa domum.</l>
				<l n="">Sic a Dulichio iuuene est elusa Calypso.</l>
				<l n="">Vidit amatorem pandere vela suum.</l>
				<l n="">Ah nimium faciles aurem praebere puellae,</l>
				<l n="">Discite desertae non temere esse bonae.</l>
				<l n="">Huic quoque, qui restat, iam pridem quaeritur alter.</l>
				<l n="">Experta in primo stulta cauere potes.</l>
				<l n="">Nos quocunque loco, nos omni tempore tecum</l>
				<l n="">Siue aegra pariter, siue valente sumus.</l>
			</div>

			<div type="poem" n="16">
				<l n="">SCIS here mi multas pariter placuisse puellas,</l>
				<l n="">Scis mihi, Demophoon, multa venire mala.</l>
				<l n="">Nulla meis frustra lustrantur compita plantis.</l>
				<l n="">O nimis exitio nata theatra meo.</l>
				<l n="">Siue aliquis molli deducit candida gestu</l>
				<l n="">Brachia, seu varios incinit ore modos.</l>
				<l n="">Interea nostri quaerunt sibi vulnus ocelli,</l>
				<l n="">Candida non tecto pectore siqua sedet.</l>
				<l n="">Siue vagi crines puris in frontibus errant,</l>
				<l n="">Indica quos medio vertice gemma tenet.</l>
				<l n="">Quae si forte aliquid vultu mihi dura negauit,</l>
				<l n="">Frigida de tota fronte cadebat aqua.</l>
				<l n="">Quaeris, Demophoon, cur sim tam mollis in omnes?</l>
				<l n="">Quod quaeris, quare non habet vllus amor?</l>
				<l n="">Cur aliquis sacris laniat sua brachia cultris?</l>
				<l n="">Et Phrygis insanos caeditur ad numeros?</l>
				<l n="">Vnicuique dedit vitium natura creato.</l>
				<l n="">Mi fortuna aliquid semper amare dedit.</l>
				<l n="">Me licet [et] Thamyrae cantoris fata sequantur,</l>
				<l n="">Nunquam ad formosas, inuide, caecus ero.</l>
				<l n="">Sed, tibi si exiles videor tenuatus in artus,</l>
				<l n="">Falleris. haud vnquam est culta labore Venus.</l>
				<l n="">Percontere licet. saepe est experta puella</l>
				<l n="">Officium tota nocte valere meum.</l>
				<l n="">Iuppiter Alcmenae geminas requieuerat arctos,</l>
				<l n="">Et caelum noctu bis sine rege fuit.</l>
				<l n="">Nec tamen idcirco languens ad fulmina venit.</l>
				<l n="">Nullus amor vires eripit ipse suas.</l>
				<l n="">Quid? quum e complexu Briseidos iret Achilles,</l>
				<l n="">Num fugere minus Thessala tela Phryges?</l>
				<l n="">Quid? ferus Andromachae lecto quum surgeret Hector,</l>
				<l n="">Bella Mycenaeae non timuere rates?</l>
				<l n="">Ille vel hic classes poterat, vel perdere muros.</l>
				<l n="">Hic ego Pelides, hic ferus Hector ego.</l>
				<l n="">Aspice vti caelo modo Sol, modo Luna ministret,</l>
				<l n="">Sic etiam nobis vna puella parum est.</l>
				<l n="">Altera me cupidis teneat, foueatque lacertis,</l>
				<l n="">Altera si quando non sinit esse locum.</l>
				<l n="">Aut si forte irata meo sit facta ministro,</l>
				<l n="">Vt sciat esse aliam, quae velit esse mea.</l>
				<l n="">Nam melius duo defendunt retinacula nauem,</l>
				<l n="">Tutius [et] geminos anxia mater alit.</l>
				<l n="">Aut si es dura, nega: sin es non dura, venito.</l>
				<l n="">Quid iuuat in nullo pondere verba loqui?</l>
				<l n="">Hic vnus dolor est ex omnibus acer amanti,</l>
				<l n="">Speranti subito si qua venire negat.</l>
				<l n="">Quanta illum toto versant suspiria lecto,</l>
				<l n="">Quum recipi, quem non nouerit illa, vetat?</l>
				<l n="">Et rursum puerum quaerendo audita fatigat.</l>
				<l n="">Quem quae scire timet, quaerere plura iubet.</l>
				<l n="">Cui fuit indocto fugienda haec semita vulgi,</l>
				<l n="">Ipsa petita lacu nunc mihi dulcis aqua est.</l>
				<l n="">Ingenuus quisquam alterius dat munera seruo,</l>
				<l n="">Vt commissa suae verba ferat dominae?</l>
				<l n="">Et quaerit toties, quaenam nunc porticus illam</l>
				<l n="">Integit? [et] campo quo mouet illa pedes?</l>
				<l n="">Deinde vbi pertuleris quos dicit fama labores</l>
				<l n="">Herculis, vt scribat muneris ecquid habes?</l>
				<l n="">Et modo pauonis caudae flabella superbae,</l>
				<l n="">Et manibus dura frigus habere pila:</l>
				<l n="">Et cupit iratum talos me poscere eburnos,</l>
				<l n="">Quaeque nitent Sacra vilia dona via.</l>
				<l n="">Ah peream, si me ista mouent dispendia: verum</l>
				<l n="">Fallaci dominae iam pudet esse iocum.</l>
				<l n="">Cernere vti possis vultum custodis auari,</l>
				<l n="">Captus [et] immunda saepe latere casa,</l>
				<l n="">Quam care semel in toto nox vertitur anno?</l>
				<l n="">Ah pereant, si quos ianua clausa iuuat.</l>
				<l n="">Contra reiecto quae libera vadit amictu,</l>
				<l n="">Custodum [et] nullo septa timore, placet.</l>
				<l n="">Cui saepe immundo Sacra conteritur via socco,</l>
				<l n="">Nec sinit esse moram, si quis adire velit,</l>
				<l n="">Differet haec nunquam, nec poscet garrula, quae te</l>
				<l n="">Astrictus ploret saepe dedisse pater.</l>
				<l n="">Nec dicet, timeo, propera iam surgere, quaeso:</l>
				<l n="">Infelix. hodie vir mihi rure venit.</l>
				<l n="">Et quas Euphrates, [et] quas mihi misit Orontes</l>
				<l n="">Me capiant. nolim furta pudica tori.</l>
				<l n="">Libertas quoniam nulli iam restat amanti,</l>
				<l n="">Nullus liber erit, si quis amare volet:</l>
				<l n="">Tu loqueris, quum sis iam noto fabula libro:</l>
				<l n="">Et tua sit toto Cynthia lecta foro?</l>
				<l n="">Cui non his verbis aspergat tempora surdo</l>
				<l n="">Aut pudor ingenuus, aut reticendus amor?</l>
				<l n="">Quod si tam facilis spiraret Cynthia nobis,</l>
				<l n="">Non ego nequitiae dicerer esse caput.</l>
				<l n="">Nec sic per totam infamis traducerer vrbem:</l>
				<l n="">Vreret [et] quanuis nomine, verba darem</l>
				<l n="">Quare ne tibi sit mirum me quaerere viles.</l>
				<l n="">Parcius infamant. num tibi caussa leuis?</l>
			</div>

			<div type="poem" n="17">
				<l n="">HOC erat in primis quod me gaudere iubebas?</l>
				<l n="">Tam te formosam non pudet esse leuem?</l>
				<l n="">Vna aut altera nox nondum est in amore peracta,</l>
				<l n="">Et dicor lecto iam grauis esse tuo.</l>
				<l n="">Me modo laudabas, [et] carmina nostra legebas.</l>
				<l n="">Ille tuus pennas tam cito vertit amor?</l>
				<l n="">Contendat mecum ingenio, contendat [et] arte,</l>
				<l n="">In primis vna discat amare domo:</l>
				<l n="">Si libitum tibi erit, Lernaeas pugnet ad hydras,</l>
				<l n="">Et tibi ab Hesperio mala dracone ferat:</l>
				<l n="">Tetra venena libens, [et] naufragus ebibat vndas,</l>
				<l n="">Et nunquam pro te deneget esse miser:</l>
				<l n="">(Quos vtinam in nobis, vita, experiare labores)</l>
				<l n="">Iam tibi de timidis iste proteruus erit,</l>
				<l n="">Qui nunc se in tumidum iactando venit honorem.</l>
				<l n="">Dissidium vobis proximus annus erit.</l>
				<l n="">Dura est, quae multis simulatum fingit amorem,</l>
				<l n="">Et se plus vni siqua parare potest.</l>
				<l n="">At me non aetas mutabit tota Sibyllae,</l>
				<l n="">Non labor Alcidae, non niger ille dies.</l>
				<l n="">Tu mea compones, [et] dices, Ossa Properti</l>
				<l n="">Haec tua sunt. eheu tu mihi certus eras.</l>
				<l n="">Certus eras eheu, quanuis nec sanguine auito</l>
				<l n="">Nobilis, [et] quanuis non ita diues eras.</l>
				<l n="">Nil ego non patiar. nunquam me iniuria mutat.</l>
				<l n="">Ferre ego formosam nullum onus esse puto.</l>
				<l n="">Credo ego, non paucos ista periisse figura.</l>
				<l n="">Credo ego, sed multos non habuisse fidem.</l>
				<l n="">Paruo dilexit spatio Minoida Theseus,</l>
				<l n="">Phyllida Demophoon: hospes vterque malus.</l>
				<l n="">Iam tibi Iasonia nota est Medea carina,</l>
				<l n="">Et modo seruato sola relicta viro.</l>
				<l n="">Noli nobilibus, noli conferre beatis:</l>
				<l n="">Vix venit, extremo qui legat ossa die.</l>
				<l n="">Ii tibi nos erimus. sed tu potius, precor, vt me</l>
				<l n="">Demissis plangas pectore nuda comis.</l>
				<l n="">Vnica nata meo pulcherrima cura dolori,</l>
				<l n="">Excludit quoniam sors mea, saepe venis.</l>
				<l n="">Ista meis fiet notissima forma libellis,</l>
				<l n="">Calue, tua venia: pace, Catulle, tua.</l>
				<l n="">Miles depositis annosus secubat armis,</l>
				<l n="">Grandaeuique negant ducere aratra boues:</l>
				<l n="">Putris [et] in vacua requiescit nauis arena,</l>
				<l n="">Et vetus in templo bellica parma vacat.</l>
				<l n="">At me ab amore tuo deducet nulla senectus,</l>
				<l n="">Siue ego Tithonus, siue ego Nestor ero.</l>
				<l n="">Et si saecla forent, antiquis grata puellis</l>
				<l n="">Essem ego, quod nunc tu: tempore vincor ego.</l>
				<l n="">Non tamen ista meos mutabunt saecula mores.</l>
				<l n="">Vnusquisque sua nouerit ire via.</l>
				<l n="">Nonne fuit satius duro seruire tyranno?</l>
				<l n="">Et gemere in tauro, saeue Perille, tuo?</l>
				<l n="">Gorgonis [et] satius fuit obdurescere vultu?</l>
				<l n="">Caucasias etiam si pateremur aues?</l>
				<l n="">Sed tamen obscura teritur rubigine mucro</l>
				<l n="">Ferreus, [et] paruo saepe liquore silex.</l>
				<l n="">At nullo de me teritur sub limine amor, qui</l>
				<l n="">Restat: [et] immerita sustinet aure minas.</l>
				<l n="">Vltro contemtus rogat, [et] peccasse fatetur</l>
				<l n="">Laesus, [et] inuitis ipse redit pedibus.</l>
				<l n="">Tu quoque qui pleno fastus assumis amore</l>
				<l n="">Credule, nulla diu foemina pondus habet.</l>
				<l n="">An quisquam in mediis persoluit vota procellis?</l>
				<l n="">Quum saepe in portu fracta carina natet?</l>
				<l n="">Aut prius infecto deposcit praemia cursu,</l>
				<l n="">Septima quam metam triuerit ante rota?</l>
				<l n="">Mendaces ludunt flatus in amore secundi.</l>
				<l n="">Si qua venit sero, magna ruina venit.</l>
				<l n="">Tu tamen interea, quanuis te diligat illa,</l>
				<l n="">In tacito cohibe gaudia clausa sinu.</l>
				<l n="">Nanque in amore suo semper sua maxima cuique</l>
				<l n="">Nescio quo pacto verba nocere solent.</l>
				<l n="">Quanuis te persaepe vocet, semel ire memento.</l>
				<l n="">Inuidiam quod habet, non solet esse diu.</l>
				<l n="">At vos, qui officia in multos reuocatis amores,</l>
				<l n="">Quantus sic cruciat lumina vestra dolor:</l>
				<l n="">Vidistis pleno teneram candore puellam:</l>
				<l n="">Vidistis fusco. ducit vterque color.</l>
				<l n="">Vidistis quandam Argiua prodire figura:</l>
				<l n="">Vidistis nostras. vtraque forma rapit.</l>
				<l n="">Illaque plebeio, vel sit sandicis amictu:</l>
				<l n="">Haec atque illa mali vulneris vna via est.</l>
				<l n="">Quum satis vna tuis insomnia portet ocellis,</l>
				<l n="">Vna sit [et] cuiuis foemina multa mala.</l>
			</div>

			<div type="poem" n="18">
				<l n="">VIDI te in somnis fracta, mea vita, carina</l>
				<l n="">Ionio lassas ducere rore manus,</l>
				<l n="">Et quaecunque in me fueras mentita, fateri:</l>
				<l n="">Nec iam humore graues tollere posse comas.</l>
				<l n="">Qualem purpureis agitatam fluctibus Hellen,</l>
				<l n="">Aurea quam molli tergore vexit ouis.</l>
				<l n="">Quam timui, ne forte tuum mare nomen haberet,</l>
				<l n="">Atque tua labens nauita fleret aqua.</l>
				<l n="">Quae tum ego Neptuno, quae tum cum Castore fratri,</l>
				<l n="">Quaeque tibi excepi tum Dea Leucothoe?</l>
				<l n="">At tu vix primas extollens gurgite palmas,</l>
				<l n="">Saepe meum nomen iam peritura vocas.</l>
				<l n="">Quod si forte tuos vidisset Glaucus ocellos,</l>
				<l n="">Esses Ionii facta puella maris.</l>
				<l n="">Et tibi prae inuidia Nereides increpitarent,</l>
				<l n="">Candida Nisaee, caerula Cymothoe.</l>
				<l n="">Sed tibi subsidio delphinum currere vidi,</l>
				<l n="">Qui puto Arioniam vexerat ante lyram.</l>
				<l n="">Iamque ego conabar summo me mittere saxo.</l>
				<l n="">Quum mihi discussit talia visa metus.</l>
				<l n="">Nunc admirentur, quod tam mihi pulchra puella</l>
				<l n="">Seruiat, [et] tota dicar in vrbe potens.</l>
				<l n="">Non, si Cambysae redeant, [et] flumina Croesi,</l>
				<l n="">Dicat: De nostro surge poeta toro.</l>
				<l n="">Nam mea quum recitat, dicit se odisse beatos.</l>
				<l n="">Carmina tam sancte nulla puella colit.</l>
				<l n="">Multum in amore fides, multum constantia prodest.</l>
				<l n="">Qui dare multa potest, multa [et] amare potest.</l>
				<l n="">Seu mare per longum mea cogitet ire puella,</l>
				<l n="">Hanc sequar, [et] fidos vna aget aura duos.</l>
				<l n="">Vnum litus erit sopitis, vnaque tecto</l>
				<l n="">Arbor, [et] ex vna saepe bibemus aqua.</l>
				<l n="">Et tabula vna duos poterit componere amantes.</l>
				<l n="">Prora cubile mihi, seu mihi puppis erit.</l>
				<l n="">Omnia perpetiar, saeuus licet vrgeat Eurus,</l>
				<l n="">Velaque in incertum frigidus Auster agat.</l>
				<l n="">Quicunque [et] venti miserum vexastis Vlyssem,</l>
				<l n="">Et Danaum Euboico litore mille rates:</l>
				<l n="">Et qui mouistis duo litora, quum rudis Argus</l>
				<l n="">Dux erat ignoto missa columba mari.</l>
				<l n="">Illa meis tantum non vnquam desit ocellis,</l>
				<l n="">Incendat nauem Iuppiter ipse licet.</l>
				<l n="">Certe iisdem nudi pariter iactabimur oris,</l>
				<l n="">Me licet vnda ferat, te modo terra tegat.</l>
				<l n="">Sed non Neptunus tanto crudelis amori,</l>
				<l n="">Neptunus fratri par in amore Ioui.</l>
				<l n="">Testis Amymone, latices quum ferret in aruis</l>
				<l n="">Compressa, [et] Lerne pulsa tridente palus.</l>
				<l n="">Iam Deus amplexu votum persoluit. at illi</l>
				<l n="">Aurea diuinas vrna profudit aquas.</l>
				<l n="">Crudelem [et] Boream rapta Orithyia negauit.</l>
				<l n="">Hic Deus [et] terras [et] maria alta domat.</l>
				<l n="">Crede mihi, nobis mitescet Scylla, nec vnquam</l>
				<l n="">Alternante vorans vasta Charybdis aqua.</l>
				<l n="">Ipsaque sidera erunt nullis obscura tenebris.</l>
				<l n="">Purus [et] Orion, purus [et] Hoedus erit.</l>
				<l n="">Quod mihi si ponenda tuo sit corpore vita,</l>
				<l n="">Exitus hic nobis non inhonestus erit.</l>
				<l n="">At vos incertam mortales funeris horam</l>
				<l n="">Quaeritis, [et] qua sit mors aditura via:</l>
				<l n="">Quaeritis [et] caelo Phoenicum inuenta sereno,</l>
				<l n="">Quae sit stella homini commoda, quaeque mala:</l>
				<l n="">Seu pedibus Parthos sequimur, seu classe Britannos:</l>
				<l n="">Et maris [et] terrae caeca pericla viae.</l>
				<l n="">Rursus [et] obiectum fletis capiti esse tumultum,</l>
				<l n="">Quum Mauors dubias miscet vtrinque manus.</l>
				<l n="">Praeterea domibus flammam, domibusque ruinam.</l>
				<l n="">Neu subeant labris pocula nigra tuis.</l>
				<l n="">Solus amans nouit, quando periturus, [et] a qua</l>
				<l n="">Morte. neque hic Boreae flabra, neque arma timet.</l>
				<l n="">Iam licet [et] Stygia sedeat sub arundine remex,</l>
				<l n="">Cernat [et] infernae tristia vela ratis:</l>
				<l n="">Si modo clamantis reuocauerit aura puellae,</l>
				<l n="">Concessum nulla lege redibit iter.</l>
			</div>

			<div type="poem" n="19">
				<l n="">IVPPITER affectae tandem miserere puellae.</l>
				<l n="">Tam formosa tuum mortua crimen erit.</l>
				<l n="">Venit enim tempus, quo torridus aestuat aer,</l>
				<l n="">Incipit [et] sicco feruere terra cane.</l>
				<l n="">Sed non tam ardoris culpa est, neque crimina caeli:</l>
				<l n="">Quam toties sanctos non habuisse Deos.</l>
				<l n="">Hoc perdit miseras, hoc perdidit ante puellas:</l>
				<l n="">Quicquid iurarunt, ventus, [et] vnda rapit.</l>
				<l n="">Num sibi collatam doluit Venus? illa peraeque</l>
				<l n="">Prae se formosis inuidiosa Dea est.</l>
				<l n="">An contemta tibi Iunonis templa Pelasgae?</l>
				<l n="">Palladis aut oculos ausa negare bonos?</l>
				<l n="">Semper, formosae, non nostis parcere verbis.</l>
				<l n="">Hoc tibi lingua nocens, hoc tibi forma dedit.</l>
				<l n="">Sed tibi vexatae per multa pericula vitae,</l>
				<l n="">Extremo veniet mollior hora die.</l>
				<l n="">Io versa caput primos mugiuerat annos:</l>
				<l n="">Nunc Dea, quae Nili flumina vacca bibit.</l>
				<l n="">Ino etiam prima terras aetate vagata est.</l>
				<l n="">Hanc miser implorat nauita Leucothoen.</l>
				<l n="">Andromede monstris fuerat deuota marinis,</l>
				<l n="">Haec eadem Persei nobilis vxor erat.</l>
				<l n="">Callisto Arcadios errauerat vrsa per agros.</l>
				<l n="">Haec nocturna suo sidere vela regit.</l>
				<l n="">Quod si forte tibi properarint fata quietem,</l>
				<l n="">Illa sepulturae fata beata tuae,</l>
				<l n="">Narrabis Semelae quo sit formosa periclo,</l>
				<l n="">Credet [et] illa suo docta puella malo.</l>
				<l n="">Et tibi Maeonias inter heroidas omneis</l>
				<l n="">Primus erit nulla non tribuente locus.</l>
				<l n="">Nunc vtcunque potes fato gere saucia morem.</l>
				<l n="">Et Deus, [et] durus vertitur ipse dies.</l>
				<l n="">Hoc tibi vel poterit coniux ignoscere Iuno.</l>
				<l n="">Frangitur [et] Iuno, siqua puella perit.</l>
				<l n="">Deficiunt magico torti sub carmine rhombi,</l>
				<l n="">Et iacet extincto laurus adusta foco.</l>
				<l n="">Et iam Luna negat toties descendere caelo,</l>
				<l n="">Nigraque funestum condidit omen auis.</l>
				<l n="">Vna ratis fati nostros portabit amores</l>
				<l n="">Caerula ad infernos velificata lacus.</l>
				<l n="">Si non vnius, quaeso miserere duorum.</l>
				<l n="">Viuam, si viuet: si cadet illa, cadam.</l>
				<l n="">Pro quibus optatis sacro me carmine damno:</l>
				<l n="">Scribam ego, Per magnum est salua puella Iouem.</l>
				<l n="">Ante tuosque pedes illa ipsa adoperta sedebit,</l>
				<l n="">Narrabitque sedens longa pericla sua.</l>
				<l n="">Haec tua, Persephone, maneat clementia, nec tu</l>
				<l n="">Persephones coniux saeuior esse velis.</l>
				<l n="">Sunt apud infernos tot millia formosarum.</l>
				<l n="">Pulchra sit in superis scilicet illa locis.</l>
				<l n="">Vobiscum est Iope, vobiscum candida Tyro,</l>
				<l n="">Vobiscum Europe, nec proba Pasiphae:</l>
				<l n="">Et quot Iona tulit, vetus [et] quot Achaia formas,</l>
				<l n="">Et Thebae, [et] Priami diruta regna senis:</l>
				<l n="">Et quaecunque erat in numero Romana puella,</l>
				<l n="">Occidit. has omnes ignis auarus habet.</l>
				<l n="">Nec forma aeternum, aut cuiquam est fortuna perennis.</l>
				<l n="">Longius, aut propius mors sua quenque manet.</l>
				<l n="">Tu quoniam es, mea lux, magno demissa periclo,</l>
				<l n="">Munera Dianae debita redde choros.</l>
				<l n="">Redde etiam excubias diuae nunc, ante iuuencae.</l>
				<l n="">Votiuas noctes [et] mihi redde decem.</l>
			</div>

			<div type="poem" n="20">
				<l n="">HESTERNA, mea lux, quum potus nocte vagarer,</l>
				<l n="">Nec me seruorum duceret vlla manus,</l>
				<l n="">Obuia nescio quot pueri mihi turba minuta</l>
				<l n="">Venerat. hos vetuit me numerare timor.</l>
				<l n="">Quorum alii faculas, alii retinere sagittas,</l>
				<l n="">Pars etiam visa est vincla parare mihi.</l>
				<l n="">Sed nudi fuerant. quorum lasciuior vnus,</l>
				<l n="">Arripite hunc, inquit. nam bene nostis eum.</l>
				<l n="">Hic erat. hunc mulier nobis irata locauit.</l>
				<l n="">Dixit, [et] in collo iam mihi nodus erat.</l>
				<l n="">Hic alter iubet in medium propellere. at alter,</l>
				<l n="">Intereat, qui nos non putat esse Deos.</l>
				<l n="">Haec te non meritum totas expectat in horas,</l>
				<l n="">At tu nescio quas quaeris, inepte, fores.</l>
				<l n="">Quae quum Sidoniae nocturna ligamina mitrae</l>
				<l n="">Soluerit, atque oculos mouerit illa graues:</l>
				<l n="">Afflabunt tibi non Arabum de gramine odores,</l>
				<l n="">Sed quos ipse suis fecit Amor manibus.</l>
				<l n="">Parcite iam, fratres. iam certos spondet amores.</l>
				<l n="">Et iam ad mandatam venimus ecce domum.</l>
				<l n="">Atque ita me iniecto duxerunt rursus amictu.</l>
				<l n="">I nunc, [et] noctes disce manere domi.</l>
				<l n="">Mane erat, [et] volui, si sola quiesceret illa,</l>
				<l n="">Visere. at in lecto Cynthia sola fuit.</l>
				<l n="">Obstupui. non illa mihi formosior vnquam</l>
				<l n="">Visa, neque ostrina quum fuit in tunica.</l>
				<l n="">Ibat [et] hinc castae narratum somnia Vestae,</l>
				<l n="">Neu sibi, neue mihi quae nocitura forent.</l>
				<l n="">Talis visa mihi somno demissa recenti.</l>
				<l n="">Heu quantum per se candida forma valet.</l>
				<l n="">Quid tu matutinus, ait, speculator amicae,</l>
				<l n="">Me similem vestris moribus esse putas?</l>
				<l n="">Non ego tam facilis. sat erit mihi cognitus vnus,</l>
				<l n="">Vel tu, vel si quis verior esse potest.</l>
				<l n="">Apparent non vlla toro vestigia presso,</l>
				<l n="">Signa volutantis nec iacuisse duos.</l>
				<l n="">Aspice vt in toto nullus mihi corpore surgat</l>
				<l n="">Spiritus, admisso notus adulterio.</l>
				<l n="">Dixit, [et] opposita propellens suauia dextra,</l>
				<l n="">Prosilit in laxa nixa pedem solea.</l>
				<l n="">Sic ego tam sancti custode recludor amoris.</l>
				<l n="">Ex illo felix nox mihi nulla fuit.</l>
			</div>

			<div type="poem" n="21">
				<l n="">QVAERIS, cur veniam tibi tardior? aurea Phoebi</l>
				<l n="">Porticus a magno Caesare aperta fuit.</l>
				<l n="">Tota erat in species Poenis digesta columnis:</l>
				<l n="">Inter quas Danai foemina turba senis.</l>
				<l n="">Hic equidem Phoebo visus mihi pulchrior ipso</l>
				<l n="">Marmoreus tacita carmen hiare lyra.</l>
				<l n="">Atque aram circum steterant armenta Myronis</l>
				<l n="">Quattuor artificis viuida signa boues.</l>
				<l n="">Tum medium Clario surgebat marmore templum,</l>
				<l n="">Et patria Phoebo carius Ortygia.</l>
				<l n="">Auro Solis erat supra fastigia currus,</l>
				<l n="">Et valuae Libyci nobile dentis opus.</l>
				<l n="">Altera deiectos Parnassi vertice Gallos,</l>
				<l n="">Altera moerebat funera Tantalidos.</l>
				<l n="">Deinde inter matrem Deus ipse, interque sororem</l>
				<l n="">Pythius in longa carmina veste sonat.</l>
				<l n="">Illic adspicias scopulis haerere sorores,</l>
				<l n="">Et canere antiqui dulcia furta Iouis:</l>
				<l n="">Vt Semele est combustus, vt est deperditus Io.</l>
				<l n="">Denique vt ad Troiae tecta volarit auis.</l>
				<l n="">Qui videt, is peccat. qui non [et] viderit, ergo</l>
				<l n="">Non cupiet. facti crimina lumen habet.</l>
				<l n="">Quod si nemo extat, qui vicerit alitis arma,</l>
				<l n="">Communis culpae cur reus vnus agor?</l>
				<l n="">Vna contentum pudeat me viuere amica.</l>
				<l n="">Hoc si crimen erit, crimen amoris erit:</l>
				<l n="">Mi nemo obiiciat. libeat tibi, Cynthia, mecum</l>
				<l n="">Roscida muscosis antra tenere iugis.</l>
				<l n="">Nec tu Virginibus reuerentia moueris ora.</l>
				<l n="">Hic quoque non nescit, quid sit amare, chorus:</l>
				<l n="">Si tamen Oeagri quaedam compressa figura</l>
				<l n="">Bistoniis olim rupibus accubuit.</l>
				<l n="">Hic vbi me prima statuent in parte choreae,</l>
				<l n="">Et medius docta cuspide Bacchus erit:</l>
				<l n="">Tum capiti sacros patiar pendere corymbos.</l>
				<l n="">Nam sine te nostrum non valet ingenium.</l>
				<l n="">Hoc vtinam spatiere loco, quodcunque vacabis,</l>
				<l n="">Cynthia. sed tibi me credere turba vetat,</l>
				<l n="">Quum videt accensis deuotam currere taedis</l>
				<l n="">In nemus, [et] Triuiae lumina ferre Deae.</l>
				<l n="">Nam quid Praenestis dubias, o Cynthia, sortes?</l>
				<l n="">Quid petis Aeaei moenia Telegoni?</l>
				<l n="">Cur ve te Herculeum deportant esseda Tibur?</l>
				<l n="">Appia cur toties te via ducit anum?</l>
				<l n="">Scilicet vmbrosis sordet Pompeia columnis</l>
				<l n="">Porticus aulaeis nobilis Attalicis.</l>
				<l n="">Et creber pariter platanis surgentibus ordo.</l>
				<l n="">Flumina sopito quaeque Marone cadunt:</l>
				<l n="">Et leuiter nymphis tota crepitantibus vrbe,</l>
				<l n="">Quum subito Triton ore recondit aquam.</l>
				<l n="">Falleris. ista tui furtum via monstrat amoris.</l>
				<l n="">Non vrbem, demens: lumina nostra fugis.</l>
				<l n="">Quo fugis, ah demens? nulla est fuga. tu licet vsque</l>
				<l n="">Ad Tanaim fugias, vsque sequetur amor.</l>
				<l n="">Non, si Pegaseo vecteris in aere dorso:</l>
				<l n="">Nec, tibi si Persei mouerit ala pedes:</l>
				<l n="">Vel, si te sectae moueant talaribus aurae:</l>
				<l n="">Nil tibi Mercurii proderit alta via.</l>
				<l n="">Instat semper Amor supra caput. instat amanti,</l>
				<l n="">Et grauis ipse super libera colla sedet.</l>
				<l n="">Excubat ille acer custos, [et] tollere nunquam</l>
				<l n="">Te patietur humo lumina capta semel.</l>
				<l n="">Et iam si pecces, Deus exorabilis ille est,</l>
				<l n="">Si modo praesentes viderit esse preces.</l>
				<l n="">Num iam, dura, paras Phrygias nunc ire per vndas,</l>
				<l n="">Et petere Hyrcani litora nota maris?</l>
				<l n="">Spargereque alterna communes caede penates,</l>
				<l n="">Et ferre ad patrios praemia dira lares?</l>
				<l n="">Nil agis. insidias in me componis inanes.</l>
				<l n="">Tendis iners docto retia nota mihi.</l>
				<l n="">Sed de me minor est famae iactura pudicae.</l>
				<l n="">Tanta tibi miserae, quanta mereris, erit.</l>
				<l n="">Nuper enim de te nostras me laedit ad aures</l>
				<l n="">Rumor, [et] in tota non bonus vrbe fuit.</l>
				<l n="">Sed te non debes inimicae credere linguae.</l>
				<l n="">Semper formosis fabula poena fuit.</l>
				<l n="">Non tua deprenso damnata est fama veneno.</l>
				<l n="">Testis eris puras, Phoebe, videre manus.</l>
				<l n="">Sin autem longo nox vna, aut altera luxu</l>
				<l n="">Consumpta est, non me crimina parua mouent.</l>
				<l n="">Ista senes licet accusent conuiuia duri.</l>
				<l n="">Nos modo propositum, vita, teramus iter.</l>
				<l n="">Illorum antiquis onerentur legibus aures:</l>
				<l n="">Hic locus est, in quo tibia docta sones:</l>
				<l n="">Quae non iure vado Maeandri iacta natasti,</l>
				<l n="">Turpia quum faceret Palladis ora tumor.</l>
				<l n="">Tyndaris externo patriam mutauit amore.</l>
				<l n="">Et sine decreto viua reducta domum est.</l>
				<l n="">Ipsa Venus quanuis corrupta libidine Martis,</l>
				<l n="">Nec minus in caelo semper honesta fuit.</l>
				<l n="">Quanuis Ida Parim pastorem dicat amasse,</l>
				<l n="">Atque inter pecudes accubuisse Deam:</l>
				<l n="">Hoc [et] Hamadryadum spectauit turba sororum,</l>
				<l n="">Silenique senes, [et] pater ipse chori.</l>
				<l n="">Cum quibus Idaeo legisti poma sub antro</l>
				<l n="">Subposita excipiens, Nai, caduca manu.</l>
				<l n="">An quisquam in tanto stuprorum examine quaerit</l>
				<l n="">Cur haec tam diues? quis dedit? vnde dedit?</l>
				<l n="">O nimium nostro felicem tempore Romam,</l>
				<l n="">Si contra mores vna puella facit.</l>
				<l n="">Haec eadem haec ante illam impune [et] Lesbia fecit.</l>
				<l n="">Quae sequitur, certe est inuidiosa minus.</l>
				<l n="">Qui quaerit Tatios veteres, durosque Sabinos,</l>
				<l n="">Hic posuit nostra nuper in vrbe locum.</l>
				<l n="">Tu prius [et] fluctus poteris siccare marinos,</l>
				<l n="">Altaque mortali deligere astra manu:</l>
				<l n="">Quam facere vt nostrae nolint peccare puellae.</l>
				<l n="">Is mos Saturno regna tenente fuit:</l>
				<l n="">Et quum Deucalionis aquae fluxere per orbem,</l>
				<l n="">Et post antiquas Deucalionis aquas.</l>
				<l n="">Dic mihi, quis potuit lectum seruare pudicum?</l>
				<l n="">Quae Dea cum solo viuere sola Deo?</l>
				<l n="">Vxorem quondam magni Minois, vt aiunt,</l>
				<l n="">Corrupit torui candida forma bouis.</l>
				<l n="">Nec minus aerato Danae circundata muro,</l>
				<l n="">Non potuit magno casta negare Ioui.</l>
				<l n="">Quod si tu Graias, siue es imitata Latinas:</l>
				<l n="">Semper viue meo libera iudicio.</l>
			</div>

			<div type="poem" n="22">
				<l n="">TRISTIA iam redeunt iterum sollennia nobis,</l>
				<l n="">Cynthia iam noctes est operata decem.</l>
				<l n="">Atque vtinam Nilo pereat quae sacra tepente</l>
				<l n="">Misit matronis Inachis Ausoniis.</l>
				<l n="">Quae Dea tam cupidos toties diuisit amantes,</l>
				<l n="">Quaecunque illa fuit, semper amara fuit.</l>
				<l n="">Tu certe Iouis occultis in amoribus, Io,</l>
				<l n="">Sensisti, multas quid sit inire vias:</l>
				<l n="">Quum te iussit habere puellam cornua Iuno,</l>
				<l n="">Et pecoris duro perdere verba sono.</l>
				<l n="">Ah quoties quernis laesisti frondibus ora:</l>
				<l n="">Mansisti stabulis abdita pasta tuis.</l>
				<l n="">An quoniam agrestem detraxit ab ore figuram</l>
				<l n="">Iuppiter, idcirco facta superba Dea es?</l>
				<l n="">An tibi non satis est fuscis Aegyptus alumnis?</l>
				<l n="">Cur tibi tam longa Roma petita via est?</l>
				<l n="">Quid tibi quid prodest viduas dormire puellas?</l>
				<l n="">Sed tibi, crede mihi, cornua rursus erunt.</l>
				<l n="">Aut nos e nostra te, saeua, fugabimus vrbe.</l>
				<l n="">Cum Tiberi Nilo gratia nulla fuat.</l>
				<l n="">At tu quae nostro nimium placata dolori es,</l>
				<l n="">Noctibus his vacui reficiamus iter.</l>
				<l n="">Non audis, [et] verba sinis mea ludere: quum iam</l>
				<l n="">Flectant Icarii sidera tarda boues.</l>
				<l n="">Lenta bibis. mediae nequeunt te frangere noctes.</l>
				<l n="">An nondum est talos mittere lassa manus?</l>
				<l n="">Ah pereat quicunque meracas repperit vuas,</l>
				<l n="">Corrupitque bonas nectare primus aquas.</l>
				<l n="">Icare Cecropiis merito iugulate colonis,</l>
				<l n="">Pampineus, nosti, quam sit amarus odor.</l>
				<l n="">Tu quoque, o Eurition, vino, Centaure, peristi,</l>
				<l n="">Necnon Ismario tu Polypheme mero.</l>
				<l n="">Vino forma perit, vino corrumpitur aetas,</l>
				<l n="">Vino saepe suum nescit amica virum.</l>
				<l n="">Me miserum, vt multo nihil est mutata Lyaeo.</l>
				<l n="">Iam bibe. formosa es: nil tibi vina nocent,</l>
				<l n="">Quum tua praependent demissa in pocula serta,</l>
				<l n="">Et mea deducta carmina voce legis.</l>
				<l n="">Largius effuso madeat tibi mensa Falerno,</l>
				<l n="">Spumet [et] aurato mollius in calice:</l>
				<l n="">Nulla tamen lecto recipit se sola libenter.</l>
				<l n="">Est quiddam, quod vos quaerere cogat Amor.</l>
				<l n="">Semper in absenteis felicior aestus amantes.</l>
				<l n="">Eleuat assiduos copia longa viros.</l>
			</div>

			<div type="poem" n="23">
				<l n="">CVR quisquam faciem dominae iam credat Amori?</l>
				<l n="">Sic erepta mihi pene puella mea est.</l>
				<l n="">Expertus dico. nemo est in Amore fidelis.</l>
				<l n="">Formosam raro non sibi quisque petit.</l>
				<l n="">Polluit ille Deus cognatos, soluit amicos,</l>
				<l n="">Et bene concordes tristia ad arma vocat.</l>
				<l n="">Hospes in hospitium Menelao venit adulter.</l>
				<l n="">Colchis [et] ignotum nonne secuta virum est?</l>
				<l n="">Lynceu, tune meam potuisti tangere curam?</l>
				<l n="">Perfide, nonne tuae tunc cecidere manus?</l>
				<l n="">Quid si non constans illa [et] tam certa fuisset?</l>
				<l n="">Posset [et] in tanto viuere flagitio?</l>
				<l n="">Tu mihi vel ferro pectus, vel perde veneno:</l>
				<l n="">A domina tantum te modo tolle mea.</l>
				<l n="">Te socium vitae, te corporis esse licebit,</l>
				<l n="">Te dominum admitto rebus, amice, meis.</l>
				<l n="">Lecto te solum, lecto te deprecor vno:</l>
				<l n="">Riualem possum non ego ferre Iouem.</l>
				<l n="">Ipse meas solus, quod nil est, aemulor vmbras,</l>
				<l n="">Stultus, quod stulto saepe timore tremo.</l>
				<l n="">Vna tamen caussa est, qua crimina tanta remitto,</l>
				<l n="">Errabant multo quod tua verba mero.</l>
				<l n="">Sed nunquam vitae me fallet ruga seuerae.</l>
				<l n="">Omnes iam norunt, quam sit amare bonum.</l>
				<l n="">Lynceus ipse meus seros insanit amores,</l>
				<l n="">Solum te nostros laetor adire Deos.</l>
				<l n="">Quid tua Socraticis tibi nunc sapientia libris</l>
				<l n="">Proderit? aut rerum dicere posse vias?</l>
				<l n="">Aut quid * Cretaei tibi prosunt carmina lecta?</l>
				<l n="">Nil iuuat in magno vester amore senex.</l>
				<l n="">Tu satius musis meliorem imitere Philetam,</l>
				<l n="">Et non inflati somnia Callimachi.</l>
				<l n="">Non rursus licet Aetoli referas Acheloi</l>
				<l n="">Fluxerit vt magno factus amore liquor:</l>
				<l n="">Atque etiam vt Phrygio fallax Maeandria campo</l>
				<l n="">Errat, [et] ipsa suas decipit vnda vias:</l>
				<l n="">Qualis [et] Adrasti fuerit vocalis Arion,</l>
				<l n="">Tristis ad Archemori funera victor equus:</l>
				<l n="">Non non Amphiaraeae tibi fata quadrigae</l>
				<l n="">Prosint, aut Capanei grata ruina Ioui.</l>
				<l n="">Desine Achilleo componere verba cothurno,</l>
				<l n="">Desine, [et] ad molles membra resolue choros.</l>
				<l n="">Incipe iam angusto versus componere torno.</l>
				<l n="">Inque tuos ignes, dure poeta, veni.</l>
				<l n="">Tu non Antimacho, non tutior ibis Homero.</l>
				<l n="">Despicit [et] magnos recta puella deos.</l>
				<l n="">Sed non ante grauis taurus succumbit aratro,</l>
				<l n="">Cornua quam validis haeserit in laqueis.</l>
				<l n="">Nec tu tam duros per te patieris amores.</l>
				<l n="">Trux tamen a nobis ante domandus eris.</l>
				<l n="">Harum nulla solet rationem quaerere mundi,</l>
				<l n="">Nec cur fraternis Luna laboret equis:</l>
				<l n="">Nec si post Stygias aliquid restauerit vndas,</l>
				<l n="">Nec si consulto fulmina missa tonent.</l>
				<l n="">Aspice me, cui parua domi fortuna relicta est,</l>
				<l n="">Nullus [et] antiquo Marte triumphus aui:</l>
				<l n="">Vt regnem mistas inter conuiua puellas</l>
				<l n="">Hoc, ego quo tibi nunc eleuor, ingenio.</l>
				<l n="">Me iuuet hesternis positum languere corollis,</l>
				<l n="">Quem tetigit iactu certus ad ossa Deus.</l>
				<l n="">Actia Vergilio custodis litora Phoebi,</l>
				<l n="">Caesaris [et] fortes dicere posse rates:</l>
				<l n="">Qui nunc Aeneae Troiani suscitat arma,</l>
				<l n="">Iactaque Lauinis moenia litoribus.</l>
				<l n="">Cedite Romani scriptores, cedite Graii.</l>
				<l n="">Nescio quid maius nascitur Iliade.</l>
				<l n="">Tu canis vmbrosi subter pineta Galesi</l>
				<l n="">Thyrsin, [et] attritis Daphnin arundinibus:</l>
				<l n="">Vtque decem possint corrumpere mala puellam,</l>
				<l n="">Missus [et] impressis hoedus ab vberibus.</l>
				<l n="">Felix, qui viles pomis mercaris amores,</l>
				<l n="">Huic licet ingratae Tityrus ipse canat.</l>
				<l n="">Felix, intactum Corydon qui tentat Alexin</l>
				<l n="">Agricolae domini carpere delitias.</l>
				<l n="">Quanuis ille suam lassus requiescat auenam,</l>
				<l n="">Laudatur facileis inter Hamadryadas.</l>
				<l n="">Tu canis Ascraei veteris praecepta poetae,</l>
				<l n="">Quo seges in campo, quo viret vua iugo.</l>
				<l n="">Tale facis carmen docta testudine, quale</l>
				<l n="">Cynthius impositis temperat articulis.</l>
				<l n="">Non tamen haec vlli venient ingrata legenti,</l>
				<l n="">Siue in amore rudis, siue peritus erit.</l>
				<l n="">Nec minor hic animis, nec se minor ore canorus</l>
				<l n="">Anseris indocto carmine cessit olor.</l>
				<l n="">Haec quoque perfecto ludebat Iasone Varro,</l>
				<l n="">Varro Leucadiae maxima flamma suae.</l>
				<l n="">Haec quoque lasciui cantarunt scripta Catulli,</l>
				<l n="">Lesbia queis ipsa notior est Helena.</l>
				<l n="">Haec etiam docti confessa est pagina Calui,</l>
				<l n="">Quum caneret miserae funera Quintiliae.</l>
				<l n="">Et modo formosa qua multa Lycoride Gallus</l>
				<l n="">Mortuus inferna vulnera lauit aqua.</l>
				<l n="">Cynthia quinetiam versu laudata Properti,</l>
				<l n="">Hos inter si me ponere Fama volet.</l>
			</div>

			<div type="book" n="3">
				<l n="">1</l>
				<l n="">CALLIMACHI Manes [et] Coi sacra Philetae,</l>
				<l n="">In vestrum, quaeso, me sinite ire nemus.</l>
				<l n="">Primus ego ingredior puro de fonte sacerdos</l>
				<l n="">Itala per Graios orgia ferre choros.</l>
				<l n="">Dicite quo pariter carmen tenuastis in antro,</l>
				<l n="">Quoue pede ingressi, quamue bibistis aquam.</l>
				<l n="">Ah valeat Phoebum quicunque moratur in armis.</l>
				<l n="">Exactus tenui pumice versus eat.</l>
				<l n="">Quo me Fama leuat terra sublimis, [et] a me</l>
				<l n="">Nata coronatis Musa triumphat equis,</l>
				<l n="">Et mecum in curru parui vectantur Amores,</l>
				<l n="">Scriptorumque meas turba secuta rotas.</l>
				<l n="">Quid frustra missis in me certatis habenis?</l>
				<l n="">Non datur ad Musas currere lata via.</l>
				<l n="">Multi, Roma, tuas laudes annalibus addent,</l>
				<l n="">Qui finem imperii Bactra futura canent.</l>
				<l n="">Sed quod pace legas, opus hoc de monte Sororum</l>
				<l n="">Detulit intacta pagina nostra via.</l>
				<l n="">Mollia Pegasides vestro date serta poetae.</l>
				<l n="">Non faciet capiti dura corona meo.</l>
				<l n="">At mihi quod viuo detraxerit inuida turba,</l>
				<l n="">Post obitum duplici foenore reddet honos.</l>
				<l n="">Omnia post obitum fingit maiora vetustas,</l>
				<l n="">Maius ab exequiis nomen in ora venit.</l>
				<l n="">Nam quis equo pulsas abiegno nosceret arces?</l>
				<l n="">Fluminaque Haemonio comminus isse viro?</l>
				<l n="">Idaeum Simoenta Iouis cunabula parui?</l>
				<l n="">Hectora per campos ter maculasse rotas?</l>
				<l n="">Deiphobu[m]que, Helenu[m]que, [et] Polydamanta sine armis,</l>
				<l n="">Qualemcunque Parin vix sua nosset humus.</l>
				<l n="">Exiguo sermone fores nunc, Ilion, [et] tu</l>
				<l n="">Troia bis Oetaei numine capta Dei.</l>
				<l n="">Necnon ille tui casus memorator Homerus</l>
				<l n="">Posteritate suum crescere sensit opus,</l>
				<l n="">Meque inter seros laudabit Roma nepotes.</l>
				<l n="">Illum post cineres auguror esse diem.</l>
				<l n="">Ne mea contemto lapis indicet ossa sepulcro</l>
				<l n="">Prouisum est, Lycio vota probante Deo.</l>
				<l n="">Carminis interea nostri redeamus in orbem,</l>
				<l n="">Gaudeat vt solito tacta puella sono.</l>
				<l n="">Orphea detinuisse feras, [et] concita dicunt</l>
				<l n="">Flumina Threicia detinuisse lyra.</l>
				<l n="">Saxa Cithaeronis Thebas agitata per artem</l>
				<l n="">Sponte sua in muri membra coisse ferunt.</l>
				<l n="">Quinetiam, Polypheme, fera Galatea sub Aetna,</l>
				<l n="">Ad tua rorantes carmina flexit equos.</l>
				<l n="">Miremur nobis [et] Baccho [et] Apolline dextro,</l>
				<l n="">Turba puellarum si mea verba colit.</l>
				<l n="">Quod non Taenariis domus est mihi fulta columnis,</l>
				<l n="">Nec camera auratas inter eburna trabes,</l>
				<l n="">Nec mea Phaeacas aequant pomaria siluas,</l>
				<l n="">Non operosa rigat Martius antra liquor:</l>
				<l n="">At Musae comites, [et] carmina cara legenti,</l>
				<l n="">Et defessa choris Calliopea meis.</l>
				<l n="">Fortunata meo si qua es celebrata libello,</l>
				<l n="">Carmina erunt formae tot monumenta tuae.</l>
				<l n="">Nam neque Pyramidum sumptus ad sidera ducti,</l>
				<l n="">Nec Iouis Elei caelum imitata domus:</l>
				<l n="">Nec Mausolei diues fortuna sepulcri</l>
				<l n="">Mortis ab extrema condicione vacat.</l>
				<l n="">Aut illis flamma, aut imber subducet honores,</l>
				<l n="">Annorum aut ictu pondere victa ruent.</l>
				<l n="">At non ingenio quaesitum nomen ab aeuo</l>
				<l n="">Excidet. ingenio stat sine morte decus.</l>
			</div>

			<div type="poem" n="2">
				<l n="">VISVS eram molli recubans Heliconis in vmbra,</l>
				<l n="">Bellerophontaei qua fluit humor equi:</l>
				<l n="">Reges, Alba, tuos, [et] regum facta tuorum</l>
				<l n="">Tantum operis neruis hiscere posse meis:</l>
				<l n="">Paruaque tam magnis admoram fontibus ora,</l>
				<l n="">Vnde pater sitiens Ennius ante bibit,</l>
				<l n="">Et cecinit Curios fratres, [et] Horatia pila,</l>
				<l n="">Regiaque Aemilia vecta trophaea rate,</l>
				<l n="">Victorisque moram Fabii, pugnamque sinistram</l>
				<l n="">Cannensem, [et] versos ad pia vota Deos,</l>
				<l n="">Hannibalemque Lares Romana sede fugantes,</l>
				<l n="">Anseris [et] tutum voce fuisse Iouem:</l>
				<l n="">Quum me Castalia speculans ex arbore Phoebus</l>
				<l n="">Sic ait aurata nixus ad antra lyra,</l>
				<l n="">Quid tibi cum tali, demens, est flumine? quis te</l>
				<l n="">Carminis heroi tangere iussit opus?</l>
				<l n="">Non hic vlla tibi speranda est fama, Properti.</l>
				<l n="">Mollia sunt paruis prata terenda rotis.</l>
				<l n="">Vt tuus in scamno iactetur saepe libellus,</l>
				<l n="">Quem legat expectans sola puella virum.</l>
				<l n="">Cur tua praescriptos euecta est pagina gyros?</l>
				<l n="">Non est ingenii cymba grauanda tui.</l>
				<l n="">Alter remus aquas, alter tibi radat arenas,</l>
				<l n="">Tutus eris. medio maxima turba mari est.</l>
				<l n="">Dixerat, [et] plectro sedem mihi monstrat eburno,</l>
				<l n="">Qua noua muscoso semita facta solo est.</l>
				<l n="">Hic erat affixis viridis spelunca lapillis,</l>
				<l n="">Pandebantque cauis tympana pumicibus.</l>
				<l n="">Ergo Musarum, [et] Sileni patris imago</l>
				<l n="">Fictilis, [et] calami, Pan Tegeaee, tui,</l>
				<l n="">Et Veneris dominae volucres mea turba columbae</l>
				<l n="">Tingunt Gorgoneo Punica rostra lacu,</l>
				<l n="">Diuersaeque nouem sortitae iura puellae</l>
				<l n="">Exercent teneras in sua dona manus.</l>
				<l n="">Haec ederas legit in thyrsos, haec carmina neruis</l>
				<l n="">Aptat, [et] illa manu texit vtraque rosam,</l>
				<l n="">E quarum numero me contigit vna dearum.</l>
				<l n="">Vt reor a facie, Calliopea fuit.</l>
				<l n="">Contentus niueis semper vectabere cygnis,</l>
				<l n="">Nec te fortis equi ducet ad arma sonus.</l>
				<l n="">Nil tibi sit rauco praetoria classica cornu</l>
				<l n="">Flere, nec Aonium tingere Marte nemus:</l>
				<l n="">Aut quibus in campis Mariano praelia signo</l>
				<l n="">Stent, [et] Teutonicas Roma refringat opes,</l>
				<l n="">Barbarus aut Sueuo perfusus sanguine Rhenus</l>
				<l n="">Saucia moerenti corpora vectet aqua.</l>
				<l n="">Quippe coronatos alienum ad limen amantes,</l>
				<l n="">Nocturnaeque canes ebria signa fugae.</l>
				<l n="">Vt per te clausas sciat excantare puellas,</l>
				<l n="">Qui volet austeros arte ferire viros.</l>
				<l n="">Talia Calliope, lymphisque a fonte petitis,</l>
				<l n="">Ora Philetea nostra rigauit aqua.</l>
			</div>

			<div type="poem" n="3">
				<l n="">ARMA Deus Caesar dites meditatur ad Indos,</l>
				<l n="">Et freta gemmiferi findere classe maris.</l>
				<l n="">Magna viri merces. parat vltima terra triumphos.</l>
				<l n="">Tigris, [et] Euphrates sub tua iura fluent.</l>
				<l n="">Sera sub Ausoniis veniet prouincia virgis.</l>
				<l n="">Assuescent Latio Partha trophaea Ioui.</l>
				<l n="">Ite agite expertae bello date lintea prorae,</l>
				<l n="">Et solitum armigeri ducite munus equi.</l>
				<l n="">Omina fausta cano. Crassos, cladesque piate:</l>
				<l n="">Ite, [et] Romanae consulite historiae.</l>
				<l n="">Mars pater, [et] sacrae fatalia lumina Vestae,</l>
				<l n="">Ante meos obitus sit, precor, illa dies:</l>
				<l n="">Qua videam spoliis oneratos Caesaris axe,</l>
				<l n="">Ad vulgi plausus saepe resistere equos.</l>
				<l n="">Inque sinu carae nixus spectare puellae</l>
				<l n="">Incipiam, [et] titulis oppida capta legam.</l>
				<l n="">Tela fugacis equi, [et] bracchati militis arcus,</l>
				<l n="">Et subter captos arma sedere duces.</l>
				<l n="">Ipsa tuam prolem serua Venus. hoc sit in aeuum,</l>
				<l n="">Cernis ab Aenea quod superesse caput.</l>
				<l n="">Praeda sit haec illis, quorum meruere labores:</l>
				<l n="">Me sat erit Sacra plaudere posse via.</l>
				<l n="">Pacis Amor Deus est, pacem veneramur amantes.</l>
				<l n="">Stant mihi cum domina praelia dura mea.</l>
				<l n="">Nec tamen inuiso pectus mihi carpitur auro,</l>
				<l n="">Nec bibit e gemma diuite nostra sitis.</l>
				<l n="">Nec mihi mille iugis Campania pinguis aratur,</l>
				<l n="">Nec miser aera peto classe, Corinthe, tua.</l>
				<l n="">O prima infelix fingenti terra Prometheo.</l>
				<l n="">Ille parum cauti pectoris egit opus.</l>
				<l n="">Corpora disponens, mentem non vidit in arte:</l>
				<l n="">Recta animi primum debuit esse via.</l>
				<l n="">Nunc maris in tantum ventis iactamur, [et] hostem</l>
				<l n="">Quaerimus, atque armis nectimus arma noua.</l>
				<l n="">Haud vllas portabis opes Acherontis ad vndas.</l>
				<l n="">Nudus ab inferna, stulte, vehere rate.</l>
				<l n="">Victor cum victis pariter miscebitur vmbris.</l>
				<l n="">Consule cum Mario capte Iugurtha sedes.</l>
				<l n="">Lydus Dulichio non distat Croesus ab Iro.</l>
				<l n="">Optima mors, parca quae venit apta die.</l>
				<l n="">Me iuuat in prima coluisse Helicona iuuenta,</l>
				<l n="">Musarumque choris implicuisse manus.</l>
				<l n="">Me iuuat [et] multo mentem vincire Lyaeo,</l>
				<l n="">Et caput in verna semper habere rosa.</l>
				<l n="">Atque vbi iam venerem grauis interceperit aetas,</l>
				<l n="">Sparserit integras alba senecta comas:</l>
				<l n="">Tum mihi Naturae libeat perdiscere mores,</l>
				<l n="">Quis Deus hanc mundi temperet arte domum:</l>
				<l n="">Qua venit exoriens, qua deficit. vnde coactis</l>
				<l n="">Cornibus in plenum menstrua Luna redit.</l>
				<l n="">Vnde salo superant venti. quid flamine captet</l>
				<l n="">Eurus, [et] in nubes vnde perennis aqua:</l>
				<l n="">Sit ventura dies mundi quae subruat arces,</l>
				<l n="">Purpureus pluuias cur bibit arcus aquas:</l>
				<l n="">Aut cur Perrhebi tremuere cacumina Pindi,</l>
				<l n="">Solis [et] atratis luxerit orbis equis:</l>
				<l n="">Cur segnis versare boues, [et] plaustra Bootes,</l>
				<l n="">Pleiadum spisso cur coit igne chorus:</l>
				<l n="">Cur ve suos fines altum non exeat aequor,</l>
				<l n="">Plenus [et] in partes quattuor annus eat:</l>
				<l n="">Sub terris sint iura Deum [et] tormenta Gigantum,</l>
				<l n="">Tisiphones atro si furit angue caput:</l>
				<l n="">Aut Alcmaeoniae furiae, aut ieiunia Phinei:</l>
				<l n="">Num rota, num scopuli, num sitis inter aquas:</l>
				<l n="">Num tribus infernum custodit faucibus antrum</l>
				<l n="">Cerberus, [et] Tityo iugera pauca nouem:</l>
				<l n="">An ficta in miseras descendit fabula gentes,</l>
				<l n="">Et timor haud vltra, quam rogus, esse potest.</l>
				<l n="">Exitus hic vitae superest mihi. Vos quibus arma</l>
				<l n="">Grata magis, Crassi signa referte domum.</l>
			</div>

			<div type="poem" n="4">
				<l n="">DIC mihi de nostra, quae sentis vera puella:</l>
				<l n="">Sic tibi sint dominae, Lygdame, dempta iuga:</l>
				<l n="">Dum me laetitia tumefactum fallis inani,</l>
				<l n="">Haec referens, quae me credere velle putas.</l>
				<l n="">Omnis enim debet sine vano nuncius esse,</l>
				<l n="">Maioremque timens seruus habere fidem.</l>
				<l n="">Nunc mihi si qua tenes, ab origine dicere prima</l>
				<l n="">Incipe. suspensis auribus ista bibam.</l>
				<l n="">Siccine eam incomptis vidisti flere capillis?</l>
				<l n="">Illius ex oculis multa cadebat aqua?</l>
				<l n="">Nec speculum strato vidisti, Lygdame, lecto?</l>
				<l n="">Ornabat niueas nullaue gemma manus?</l>
				<l n="">Ac moestam teneris vestem pendere lacertis?</l>
				<l n="">Scriniaque ad lecti clausa iacere pedes?</l>
				<l n="">Tristis erat domus? [et] tristes sua pensa ministrae</l>
				<l n="">Carpebant? medio nebat [et] ipsa loco?</l>
				<l n="">Humidaque impressa siccabat lumina lana?</l>
				<l n="">Rettulit [et] querulo iurgia nostra sono?</l>
				<l n="">Haec te teste mihi promissa est, Lygdame, merces?</l>
				<l n="">Est poenae seruo rumpere teste fidem.</l>
				<l n="">Ille potest nullo miseram me linquere facto?</l>
				<l n="">Ac qualem nulla dicere habere domo?</l>
				<l n="">Gaudet me vacuo solam tabescere lecto?</l>
				<l n="">Si placet insultet, Lygdame, morte meae.</l>
				<l n="">Non me moribus illa, sed herbis improba vicit.</l>
				<l n="">Staminea rhombi ducitur ille rota.</l>
				<l n="">Illum turgentis ranae portenta rubetae,</l>
				<l n="">Et lecta exectis anguibus ossa trahunt.</l>
				<l n="">Et strigis inuentae per busta iacentia plumae,</l>
				<l n="">Cinctaque funesto lanea vitta viro.</l>
				<l n="">Si non vana canunt mea somnia, Lygdame, testor:</l>
				<l n="">Poena erit ante meos sera, sed ampla pedes.</l>
				<l n="">Putris [et] in vacuo texetur aranea lecto,</l>
				<l n="">Noctibus illorum dormiet ipsa Venus.</l>
				<l n="">Quae tibi si veris animis est questa puella,</l>
				<l n="">Hac eadem rursus, Lygdame, curre via:</l>
				<l n="">Et mea cum multis lacrimis mandata reporta:</l>
				<l n="">Iram, non fraudes esse in amore meo.</l>
				<l n="">Me quoque consimili impositum torquerier igni.</l>
				<l n="">Iurabo [et] bis sex integer esse dies.</l>
				<l n="">Quod mihi si tanto felix concordia bello</l>
				<l n="">Extiterit, per me, Lygdame, liber eris.</l>
			</div>

			<div type="poem" n="5">
				<l n="">ERGO sollicitae tu caussa, pecunia, vitae es.</l>
				<l n="">Per te immaturum mortis adimus iter.</l>
				<l n="">Tu vitiis hominum crudelia pabula praebes.</l>
				<l n="">Semina curarum de capite orta tuo.</l>
				<l n="">Tu Paetum ad Pharios tendentem lintea portus</l>
				<l n="">Obruis insano terque quaterque mari.</l>
				<l n="">Nam dum te sequitur, primo miser excidit aeuo,</l>
				<l n="">Et noua longinquis piscibus esca natat.</l>
				<l n="">Flens tamen extremis dedit haec mandata querelis,</l>
				<l n="">Quum moribunda niger clauderet ora liquor:</l>
				<l n="">Di maris, Aegei quos sunt penes aequora ponti,</l>
				<l n="">Et quaecunque meum degrauat vnda caput:</l>
				<l n="">Quo rapitis miseros primae lanuginis annos?</l>
				<l n="">Adtulimus longas in freta vestra manus.</l>
				<l n="">Ah miser, Alcyonum scopulis adfigar acutis.</l>
				<l n="">In me caeruleo fuscina sumpta Deo est.</l>
				<l n="">At saltem Italiae regionibus aduehat aestus.</l>
				<l n="">Hoc de me, sat erit, si modo matris erit.</l>
				<l n="">Subtrahit haec fantem torta vertigine fluctus:</l>
				<l n="">Vltima quae Paeto noxque diesque fuit.</l>
				<l n="">Paete, quid aetatem numeras? quid cara natanti</l>
				<l n="">Mater in ore tibi est? non habet vnda Deos.</l>
				<l n="">Nam tibi nocturnis ad saxa ligata procellis</l>
				<l n="">Omnia detrito vincula fune cadunt.</l>
				<l n="">Et mater non iusta piae dare debita terrae,</l>
				<l n="">Nec pote cognatos inter humare rogos.</l>
				<l n="">Sed tua nunc volucres adstant super ossa marinae.</l>
				<l n="">Nunc tibi pro tumulo Carpathium omne mare.</l>
				<l n="">Infelix Aquilo, raptae timor Orithyiae,</l>
				<l n="">Quae spolia ex illo tanta fuere tibi?</l>
				<l n="">Aut quidnam fracta gaudes, Neptune, carina?</l>
				<l n="">Portabat sanctos alueus ille viros.</l>
				<l n="">O centum aequoreae Nereo genitore puellae,</l>
				<l n="">Et tu materno tacta dolore Thetis,</l>
				<l n="">Vos decuit lasso subponere brachia mento.</l>
				<l n="">Non poterat vestras ille grauare manus.</l>
				<l n="">Reddite corpus humo, positaque in gurgite vita</l>
				<l n="">Paetum sponte tua vilis arena tegas.</l>
				<l n="">Vt, quoties Paeti transibit nauta sepulchrum,</l>
				<l n="">Dicat: Et audaci tu timor esse potes.</l>
				<l n="">Ite rates curuae, [et] leti texite caussam.</l>
				<l n="">Ista per humanas mors venit acta manus.</l>
				<l n="">Terra parum fuerat. fatis adiecimus vndas.</l>
				<l n="">Fortunae miseras auximus arte vias.</l>
				<l n="">Anchora te teneat, quem non tenuere penates?</l>
				<l n="">Quid meritum dicas cui sua terra parum est?</l>
				<l n="">Natura insidians pontum substrauit auaris.</l>
				<l n="">Vt tibi succedat, vix semel esse potest.</l>
				<l n="">Ventorum est quodcunque paras. haud vlla carina</l>
				<l n="">Consenuit. fallit portus [et] ipse fidem.</l>
				<l n="">Sunt Agamemnonias testantia litora curas,</l>
				<l n="">Quae notat Argyni poena natantis aquae.</l>
				<l n="">Hoc iuuene amisso classem non soluit Atrides.</l>
				<l n="">Pro qua mactata est Iphigenia mora.</l>
				<l n="">Saxa triumphales fregere Capharea puppes,</l>
				<l n="">Naufraga quum vasto Graecia tracta salo est.</l>
				<l n="">Paulatim socium iacturam fleuit Vlysses,</l>
				<l n="">In mare cui soli non valuere doli.</l>
				<l n="">Hunc paruo ferri vidit nox improba ligno.</l>
				<l n="">Paetus vt occideret, tot coiere mala.</l>
				<l n="">Nunc tulit huic pectus stridorem audire procellae,</l>
				<l n="">Et duro teneras laedere fune manus:</l>
				<l n="">Sed thyiae thalamo, aut Oriciae terebinthi</l>
				<l n="">Effulto pluma versicolore caput.</l>
				<l n="">Huic fluctus viuo radicitus abstulit vngues,</l>
				<l n="">Et miser inuitam traxit hiatus aquam.</l>
				<l n="">Quod si contentus patrio boue verteret agros,</l>
				<l n="">Verbaque duxisset pondus habere mea:</l>
				<l n="">Viueret ante suos dulcis conuiua penates</l>
				<l n="">Pauper, [et] in terra, nil vbi flere potest.</l>
				<l n="">At tu, saeue Aquilo, nunquam mea vela videbis.</l>
				<l n="">Ante fores dominae condar oportet iners.</l>
			</div>

			<div type="poem" n="6">
				<l n="">DVLCIS ad externas fuerat mihi rixa lucernas,</l>
				<l n="">Vocis [et] insanae tot maledicta tuae.</l>
				<l n="">Cur furibunda mero mensam propellis, [et] in me</l>
				<l n="">Proiicis insana cymbia plena manu?</l>
				<l n="">Tu vero nostros, audax, inuade capillos,</l>
				<l n="">Et mea formosis vnguibus ora nota.</l>
				<l n="">Tu minitare oculos subiecta exurere flamma.</l>
				<l n="">Fac mea rescisso pectora nuda sinu:</l>
				<l n="">Nimirum veri dantur mihi signa caloris.</l>
				<l n="">Nam sine amore graui foemina nulla dolet.</l>
				<l n="">Quae mulier rabida iactat conuicia lingua,</l>
				<l n="">Et Veneris magnae voluitur ante pedes:</l>
				<l n="">Custodum gregibus circum se stipat euntem,</l>
				<l n="">Seu sequitur medias, Maenas vt acta, vias:</l>
				<l n="">Seu timidam crebro dementia somnia terrent,</l>
				<l n="">Seu miseram in tabula picta puella mouet:</l>
				<l n="">His ego tormentis animi sum verus aruspex.</l>
				<l n="">Nam didici certas saepe in amore notas.</l>
				<l n="">Non est certa fides, quam non iniuria versat.</l>
				<l n="">Hostibus eueniat lenta puella meis.</l>
				<l n="">In morso aequales videant mea vulnera collo,</l>
				<l n="">Me doceat liuor mecum habuisse meam.</l>
				<l n="">Aut in amore dolere volo, aut audire dolentem:</l>
				<l n="">Siue meas lacrimas, siue videre tuas.</l>
				<l n="">Tecta superciliis si quando verba remittis,</l>
				<l n="">Aut tua quum digitis scripta silenda notas.</l>
				<l n="">Odi ego quae nunquam pungunt suspiria somnos,</l>
				<l n="">Semper in iratam pallidus esse velim.</l>
				<l n="">Dulcior ignis erat Paridi, quum grata per arma</l>
				<l n="">Tyndaridi poterat gaudia ferre suae.</l>
				<l n="">Dum vincunt Danai, dum restat barbarus Hector:</l>
				<l n="">Ille Helenae in gremio maxima bella gerit.</l>
				<l n="">Aut tecum, aut pro te mihi cum riualibus arma</l>
				<l n="">Semper erunt. in te pax mihi nulla placet.</l>
				<l n="">Gaude quod nulla est aeque formosa. doleres,</l>
				<l n="">Si qua foret. nunc sis iure superba, licet.</l>
				<l n="">At tibi, qui nostro nexisti retia lecto:</l>
				<l n="">Sit socer aeternum, nec sine matre domus.</l>
				<l n="">Cui nunc si qua data est furandae copia noctis,</l>
				<l n="">Offensa illa mihi, non tibi amica dedit.</l>
			</div>

			<div type="poem" n="7">
				<l n="">MAECENAS eques Hetrusco de sanguine regum,</l>
				<l n="">Intra fortunam qui cupis esse tuam:</l>
				<l n="">Quid me scribendi tam vastum mittis in aequor?</l>
				<l n="">Non sunt apta meae grandia vela rati.</l>
				<l n="">Turpe est, quod nequeas, capiti committere pondus:</l>
				<l n="">Et pressum inflexo mox dare terga genu.</l>
				<l n="">Omnia non pariter rerum sunt omnibus apta,</l>
				<l n="">Fama nec ex aequo ducitur vlla iugo.</l>
				<l n="">Gloria Lysippo est, animosa effingere signa,</l>
				<l n="">Exactis Calamis se mihi iactat equis.</l>
				<l n="">In Veneris tabula summam sibi ponit Apelles,</l>
				<l n="">Parrhasius parta vindicat arte locum.</l>
				<l n="">Argumenta magis sunt Mentoris addita formae,</l>
				<l n="">At Myos exiguum flectit acanthus iter.</l>
				<l n="">Phidiacus signo se Iuppiter ornat eburno,</l>
				<l n="">Praxitelem proprius vindicat arte lapis.</l>
				<l n="">Est quibus Eleae concurrit palma quadrigae,</l>
				<l n="">Est quibus in celeres gloria nata pedes.</l>
				<l n="">Hic satus ad pacem, hic castrensibus vtilis armis.</l>
				<l n="">Naturae sequitur semina quisque suae.</l>
				<l n="">At tua, Maecenas, vitae praecepta recepi,</l>
				<l n="">Cogor [et] exemplis te superare tuis.</l>
				<l n="">Quum tibi Romano dominas in honore secures,</l>
				<l n="">Et liceat medio ponere iura foro:</l>
				<l n="">Vel tibi Medorum pugnaces ire per hostas,</l>
				<l n="">Atque onerare tuam fixa per arma domum.</l>
				<l n="">Et tibi ad effectum vires det Caesar, [et] omni</l>
				<l n="">Tempore tam faciles insinuentur opes:</l>
				<l n="">Parcis, [et] in tenues humilem te colligis vmbras,</l>
				<l n="">Velorum plenos subtrahis ipse sinus.</l>
				<l n="">Crede mihi, magnos aequabunt ista Camillos</l>
				<l n="">Iudicia, [et] venies tu quoque in ora virum:</l>
				<l n="">Caesaris [et] famae vestigia iuncta tenebis.</l>
				<l n="">Maecenatis erunt vera trophaea fides.</l>
				<l n="">Non ego velifera tumidum mare findo carina.</l>
				<l n="">Tota sub exiguo flumine nostra mora est.</l>
				<l n="">Non flebo in cineres arcem sedisse paternos</l>
				<l n="">Cadmi, nec semper praelia clade pari:</l>
				<l n="">Nec referam Scaeas, [et] Pergama Apollinis arces,</l>
				<l n="">Et Danaum decimo vere redisse rates,</l>
				<l n="">Moenia quum Graio Neptunia pressit aratro</l>
				<l n="">Victor Palladiae ligneus artis equus.</l>
				<l n="">Inter Callimachi sat erit placuisse libellos,</l>
				<l n="">Et cecinisse modis, pure poeta, tuis.</l>
				<l n="">Haec curent pueri, haec curent scripta puellae,</l>
				<l n="">Meque Deum clament, [et] mihi sacra ferant.</l>
				<l n="">Te duce vel Iouis arma canam, caeloque minantem</l>
				<l n="">Caeum, [et] Phlegraeis Oromedonta iugis:</l>
				<l n="">Celsaque Romanis decerpta palatia tauris</l>
				<l n="">Ordiar, [et] caeso moenia firma Remo:</l>
				<l n="">Eductosque pares siluestri ex vbere reges.</l>
				<l n="">Crescet [et] ingenium sub tua iussa meum.</l>
				<l n="">Prosequar [et] currus vtroque ab litore ouantes</l>
				<l n="">Parthorum, astutae tela remissa fugae:</l>
				<l n="">Castraque Pelusii Romano subruta ferro,</l>
				<l n="">Antonique graues in sua fata manus.</l>
				<l n="">Mollis tu coeptae fautor cape lora iuuentae,</l>
				<l n="">Dexteraque immissis da mihi signa rotis.</l>
				<l n="">Hoc mihi, Maecenas, laudis concedis. [et] a te est</l>
				<l n="">Quod ferar in partis ipse fuisse tuas.</l>
			</div>

			<div type="poem" n="8">
				<l n="">MIRABAR quidnam misissent mane Camoenae,</l>
				<l n="">Ante meum stantes sole rubente torum.</l>
				<l n="">Natalis nostrae signum misere puellae,</l>
				<l n="">Et manibus faustos ter crepuere sonos.</l>
				<l n="">Transeat hic sine nube dies, stent aere venti,</l>
				<l n="">Ponat [et] in sicco molliter vnda minas.</l>
				<l n="">Aspiciam nullos hodierna luce dolentes,</l>
				<l n="">Et Niobes lacrimas supprimat ipse lapis.</l>
				<l n="">Alcyonum positis requiescant ora querelis,</l>
				<l n="">Increpet absumptum nec sua mater Ityn.</l>
				<l n="">Tuque, o cara, mihi felicibus edita pennis</l>
				<l n="">Surge, [et] poscentes iusta precare Deos.</l>
				<l n="">Ac primum pura somnum tibi discute lympha,</l>
				<l n="">Et nitidas presso pollice finge comas.</l>
				<l n="">Dein qua primum oculos coepisti veste Properti,</l>
				<l n="">Indue, nec vacuum flore relinque caput.</l>
				<l n="">Et pete, qua polles, vt sit tibi forma perennis:</l>
				<l n="">Inque meum semper stent tua regna caput.</l>
				<l n="">Inde coronatas vbi thure piaueris aras,</l>
				<l n="">Luxerit [et] tota flamma secunda domo:</l>
				<l n="">Sit mensae ratio, noxque inter pocula currat,</l>
				<l n="">Et crocino naris murrheus vngat onyx.</l>
				<l n="">Tibia nocturnis succumbat rauca choreis,</l>
				<l n="">Et sint nequitiae libera verba tuae.</l>
				<l n="">Dulciaque ingratos adimant conuiuia somnos.</l>
				<l n="">Publica vicinae perstrepat aura viae.</l>
				<l n="">Sit sors [et] nobis talorum interprete iactu,</l>
				<l n="">Quem grauibus pennis verberet ille puer.</l>
				<l n="">Quum fuerit multis exacta trientibus hora,</l>
				<l n="">Noctis [et] instituet sacra mimstra Venus:</l>
				<l n="">Annua soluamus thalamo sollennia nostro,</l>
				<l n="">Natalisque tui sic peragamus iter.</l>
			</div>

			<div type="poem" n="9">
				<l n="">QVID mirare, meam si versat foemina vitam,</l>
				<l n="">Et trahit addictum sub sua iura virum?</l>
				<l n="">Criminaque ignaui capitis mihi turpia fingis,</l>
				<l n="">Quod nequeam fracto rumpere vincla iugo?</l>
				<l n="">Venturam melius praesagit nauita mortem.</l>
				<l n="">Vulneribus didicit miles habere metum.</l>
				<l n="">Ista ego praeterita iactaui verba iuuenta,</l>
				<l n="">Tu nunc exemplo disce timere meo.</l>
				<l n="">Colchis flagranteis adamantina sub iuga tauros</l>
				<l n="">Egit, [et] armigera praelia seuit humo:</l>
				<l n="">Custodisque feros clausit serpentis hiatus,</l>
				<l n="">Iret vt Aesonias aurea lana domos.</l>
				<l n="">Ausa ferox ab equo quondam oppugnare sagittis</l>
				<l n="">Maeotis Danaum Penthesilea rates.</l>
				<l n="">Aurea cui postquam nudauit cassida frontem,</l>
				<l n="">Vicit victorem candida forma virum.</l>
				<l n="">Omphale in tantum formae processit honorem</l>
				<l n="">Lydia Gygaeo tincta puella lacu:</l>
				<l n="">Vt qui pacato statuisset in orbe columnas,</l>
				<l n="">Tam dura traheret mollia pensa manu.</l>
				<l n="">Persarum statuit Babylona Semiramis vrbem,</l>
				<l n="">Vt solidum cocto tolleret aggere opus,</l>
				<l n="">Et duo in aduersum misit per moenia currus</l>
				<l n="">Ne possent tacto stringere ab axe latus.</l>
				<l n="">Duxit [et] Eufraten medium, qua condidit arces,</l>
				<l n="">Iussit [et] imperio surgere Bactra caput.</l>
				<l n="">Nam quid ego heroas, quid raptem in crimina diuos?</l>
				<l n="">Iuppiter infamat seque, suamque domum.</l>
				<l n="">Quid? modo quae nostris opprobria vexerit armis,</l>
				<l n="">Et famulos inter foemina trita suos,</l>
				<l n="">Coniugis obscoeni precium Romana poposcit</l>
				<l n="">Moenia, [et] addictos in sua regna patres.</l>
				<l n="">Noxia Alexandrina dolis aptissima tellus,</l>
				<l n="">Et toties nostro Memphi cruenta malo,</l>
				<l n="">Tris vbi Pompeio detraxit arena triumphos,</l>
				<l n="">Tollet nulla dies hanc tibi Roma notam.</l>
				<l n="">Issent Phlegraeo melius tibi funera campo,</l>
				<l n="">Vel tua si socero colla daturus eras.</l>
				<l n="">Scilicet incesti meretrix regina Canopi</l>
				<l n="">Vna Philippeo sanguine inusta nota:</l>
				<l n="">Ausa Ioui nostro latrantem opponere Anubin,</l>
				<l n="">Et Tiberim Nili cogere ferre minas,</l>
				<l n="">Romanamque tubam crepitanti pellere sistro,</l>
				<l n="">Baridos [et] contis rostra Liburna sequi,</l>
				<l n="">Foedaque Tarpeio conopea tendere saxo,</l>
				<l n="">Iura dare statuas inter [et] arma Mari.</l>
				<l n="">Quid nunc Tarquinii fractas iuuat esse secures,</l>
				<l n="">Nomine quem simili vita superba vocat?</l>
				<l n="">Si mulier patienda fuit? cape Roma triumphum</l>
				<l n="">Et longum Augusto salua precare diem.</l>
				<l n="">Fugisti tamen in timidi vaga flumina Nili.</l>
				<l n="">Accepere tuae Romula vincla manus.</l>
				<l n="">Brachia spectaui sacris admorsa colubris:</l>
				<l n="">Et trahere occultum membra soporis iter.</l>
				<l n="">Non haec, Roma, fuit tanto tibi ciue verenda</l>
				<l n="">Dixit [et] assiduo lingua sepulta mero.</l>
				<l n="">Septem vrbs alta iugis, toto quae praesidet orbi,</l>
				<l n="">Foemineas timuit territa Marte minas.</l>
				<l n="">Hannibalis spolia, [et] victi monimenta Siphacis,</l>
				<l n="">Et Pyrrhi ad nostros gloria fracta pedes.</l>
				<l n="">Curtius expletis statuit monimenta lacunis:</l>
				<l n="">At Decius misso praelia rupit equo.</l>
				<l n="">Coclitis abscissos testatur semita pontes,</l>
				<l n="">Et cui cognomen coruus habere dedit.</l>
				<l n="">Haec Dii condiderunt, haec Dii quoque moenia seruant:</l>
				<l n="">Vix timeat saluo Caesare Roma Iouem.</l>
				<l n="">Nunc vbi Scipiadae classes? vbi signa Camilli?</l>
				<l n="">Aut modo Pompei Bosphora capta manu?</l>
				<l n="">Leucadius versas acies memorabit Apollo,</l>
				<l n="">Tantum operis belli sustulit vna dies.</l>
				<l n="">At tu siue petes portus, seu, nauita, linques:</l>
				<l n="">Caesaris in toto sis memor Ionio.</l>
			</div>

			<div type="poem" n="10">
				<l n="">POSTVME plorantem potuisti linquere Gallam?</l>
				<l n="">Miles [et] Augusti fortia signa sequi?</l>
				<l n="">Tantine vlla fuit spoliati gloria Parthi,</l>
				<l n="">Ne faceres Galla multa rogante tua?</l>
				<l n="">Si fas est, omnes pariter pereatis, auari,</l>
				<l n="">Et quisquis fido praetulit arma toro.</l>
				<l n="">Tu tamen iniecta tectus, vesane, lacerna</l>
				<l n="">Potabis galea fessus Araxis aquam.</l>
				<l n="">Illa quidem interea fama tabescet inani,</l>
				<l n="">Haec tua ne virtus fiat amara tibi:</l>
				<l n="">Neue tua Medae laetentur caede sagittae,</l>
				<l n="">Ferreus aurato neu cataphractus equo:</l>
				<l n="">Neue aliquid de te flendum referatur in vrna:</l>
				<l n="">Sic redeunt, illis qui cecidere locis.</l>
				<l n="">Ter quater in casta felix, o Postume, Galla,</l>
				<l n="">Moribus his alia coniuge dignus eras.</l>
				<l n="">Quid faciet nullo munita puella timore,</l>
				<l n="">Quum sis luxuriae norma magistra tuae?</l>
				<l n="">Sed securus eas. Gallam non munera vincent,</l>
				<l n="">Duritiaeque tuae non erit illa memor.</l>
				<l n="">Nam quocunque die sanum te fata remittent,</l>
				<l n="">Pendebit collo Galla pudica tuo.</l>
				<l n="">Postumus alter erit miranda coniuge Vlysses.</l>
				<l n="">Non illi longae tot nocuere morae:</l>
				<l n="">Castra decem annoru[m], [et] Ciconum mo[n]s, Ismara, Calpe,</l>
				<l n="">Exustaeque tuae mox, Polypheme, genae:</l>
				<l n="">Et Circae fraudes, lotosque, herbaeque tenaces,</l>
				<l n="">Scyllaque, [et] alternas scissa Charybdis aquas:</l>
				<l n="">Lampeties Ithacis verubus mugisse iuuencos,</l>
				<l n="">Pauerat hos Phoebo filia Lampetie.</l>
				<l n="">Et thalamum Aeaeae flentis fugisse puellae,</l>
				<l n="">Totque hiemis noctes, totque natasse dies,</l>
				<l n="">Nigrantesque domos animarum intrasse silentum,</l>
				<l n="">Sirenum surdo remige adisse lacus.</l>
				<l n="">Et veteres arcus leto renouasse procorum,</l>
				<l n="">Errorisque sui sic statuisse modum.</l>
				<l n="">Nec frustra. quia casta domi persederat vxor.</l>
				<l n="">Vincit Penelopes Laelia Galla fidem.</l>
			</div>

			<div type="poem" n="11">
				<l n="">QVAERITIS vnde auidis nox sit pretiosa puellis,</l>
				<l n="">Et Venere exhaustae damna querantur opes.</l>
				<l n="">Certa quidem tantis caussa est manifesta ruinis:</l>
				<l n="">Luxuriae nimium libera facta via est.</l>
				<l n="">Inda cauis aurum mittit formica metallis,</l>
				<l n="">Et venit e rubro concha Erycina salo:</l>
				<l n="">Et Tyros ostrinos praebet Cadmaea colores,</l>
				<l n="">Cinnamon [et] multi pastor odoris Arabs.</l>
				<l n="">Haec etiam clausas expugnant arma pudicas,</l>
				<l n="">Quaeque terunt fastus Icarioti tuos.</l>
				<l n="">Matrona incedit census induta nepotum,</l>
				<l n="">Et spolia opprobrii nostra per ora trahit.</l>
				<l n="">Nulla est poscendi, nulla est reuerentia dandi:</l>
				<l n="">Aut si qua est, pretio tollitur ipsa mora.</l>
				<l n="">Felix Eois lex funeris vna maritis,</l>
				<l n="">Quos Aurora suis rubra colorat equis.</l>
				<l n="">Nanque vbi mortifero iacta est fax vltima lecto,</l>
				<l n="">Vxorum fusis stat pia turba comis:</l>
				<l n="">Et certamen habent leti, quae viua sequatur</l>
				<l n="">Coniugium. pudor est, non licuisse mori.</l>
				<l n="">Ardent victrices, [et] flammae pectora praebent,</l>
				<l n="">Imponuntque suis ora perusta viris.</l>
				<l n="">Hic genus infidum nuptarum, hic nulla puella,</l>
				<l n="">Nec fida Euadne, nec pia Penelope.</l>
				<l n="">Felix agrestum quondam pacata iuuentus,</l>
				<l n="">Diuitiae quorum messis, [et] arbor erant.</l>
				<l n="">Illis munus fuit decussa Cydonia ramo,</l>
				<l n="">Et dare puniceis plena canistra rubis:</l>
				<l n="">Nunc violas tondere manu, nunc mista referre</l>
				<l n="">Lilia virgineos lucida per calathos:</l>
				<l n="">Et portare suis vestitas frondibus vuas,</l>
				<l n="">Aut variam plumae versicoloris auem.</l>
				<l n="">His tum blanditiis furtiua per antra puellae</l>
				<l n="">Oscula siluicolis emta dedere viris.</l>
				<l n="">Hinulei pellis totos operibat amantes,</l>
				<l n="">Altaque natiuo creuerat herba toro.</l>
				<l n="">Pinus [et] incumbens latas circundabat vmbras,</l>
				<l n="">Nec fuerat nudas poena videre deas.</l>
				<l n="">Corniger Idaei vacuam pastoris in aulam</l>
				<l n="">Dux aries saturas ipse reduxit oues.</l>
				<l n="">Dique, deaeque omnes, quibus est tutela per agros,</l>
				<l n="">Praebebant versis verba secunda focis.</l>
				<l n="">Et leporem quicunque venis venaberis, hospes,</l>
				<l n="">Et si forte meo tramite quaeris auem.</l>
				<l n="">Et me Pana tibi comitem de rupe vocato:</l>
				<l n="">Siue petes calamo praemia, siue cane.</l>
				<l n="">At nunc desertis cessant sacraria lucis.</l>
				<l n="">Aurum omnes victa iam pietate colunt,</l>
				<l n="">Aurea nunc vere sunt saecula, plurimus auro</l>
				<l n="">Venit honos, auro conciliatur amor.</l>
				<l n="">Auro pulsa fides, auro vaenalia iura,</l>
				<l n="">Aurum lex sequitur, mox sine lege pudor.</l>
				<l n="">Torrida sacrilegum testantur limina Brennum,</l>
				<l n="">Dum petit intonsi Pythia regna Dei:</l>
				<l n="">At mons laurigero concussus vertice diras</l>
				<l n="">Gallica Parnasi sparsit in arma niues.</l>
				<l n="">Te scelus accepto Thracis Polymnestoris auro</l>
				<l n="">Nutrit in hospitio non Polydore pio.</l>
				<l n="">Tu quoque, vt auratos gereres Eriphyla lacertos,</l>
				<l n="">Dilapsis nusquam est Amphiaraus equis.</l>
				<l n="">Proloquar, atque vtinam patriae sim vanus aruspex:</l>
				<l n="">Frangitur ipsa suis Roma superba bonis.</l>
				<l n="">Certa loquor, sed nulla fides. neque enim Ilia quondam</l>
				<l n="">Verax Pergameis Maenas habenda malis.</l>
				<l n="">Sola Parin Phrygiae fatum componere, sola</l>
				<l n="">Fallacem patriae serpere dixit equum.</l>
				<l n="">Ille furor patriae fuit vtilis, ille parenti.</l>
				<l n="">Experta est veros irrita lingua Deos.</l>
			</div>

			<div type="poem" n="12">
				<l n="">MVLTA tuae, Sparte, miramur iura palaestrae,</l>
				<l n="">Sed mage virginei tot bona gymnasii:</l>
				<l n="">Quod non infames exercet corpore ludos</l>
				<l n="">Inter luctantes nuda puella viros:</l>
				<l n="">Quum pila veloci fallit per brachia iactu,</l>
				<l n="">Increpat [et] versi clauis adunca trochi:</l>
				<l n="">Puluerulentaque ad extremas stat foemina metas,</l>
				<l n="">Et patitur duro vulnera Pancratio:</l>
				<l n="">Nunc ligat ad cestum gaudentia brachia loris,</l>
				<l n="">Missile nunc disci pondus in orbe rotat:</l>
				<l n="">Gyrum pulsat equis, niueum latus ense reuincit,</l>
				<l n="">Virgineumque cauo protegit aere caput.</l>
				<l n="">Et modo Taygeti crines aspersa pruina</l>
				<l n="">Sectatur patrios per iuga longa canes.</l>
				<l n="">Qualis Amazonidum nudatis bellica mammis</l>
				<l n="">Thermodoonteis turba lauatur aquis.</l>
				<l n="">Qualis [et] Eurotae Pollux [et] Castor arenis,</l>
				<l n="">Hic victor pugnis, ille futurus equis.</l>
				<l n="">Inter quos Helene nudis capere arma papillis</l>
				<l n="">Fertur, nec fratres erubuisse Deos.</l>
				<l n="">Lex igitur Spartana vetat secedere amantes,</l>
				<l n="">Et licet in triuiis ad latus esse suae.</l>
				<l n="">Nec timor, aut vlla est clausae tutela puellae,</l>
				<l n="">Nec grauis austeri poena cauenda viri.</l>
				<l n="">Nullo praemisso, de rebus tute loquaris</l>
				<l n="">Ipse tuis, longae nulla repulsa morae.</l>
				<l n="">Nec Tyriae vestes errantia lumina fallunt,</l>
				<l n="">Est neque adoratae cura molesta domi.</l>
				<l n="">At nostra ingenti vadit circundata turba,</l>
				<l n="">Nec digitum angusta est inseruisse via.</l>
				<l n="">Nec quae sint facies, nec quae sint verba rogandi</l>
				<l n="">Inuenias. caecum versat amator iter.</l>
				<l n="">Quod si iura fores, pugnasque imitata Laconum:</l>
				<l n="">Carior hoc esses tu mihi, Roma, bono.</l>
			</div>

			<div type="poem" n="13">
				<l n="">SIC ego non vllos iam norim in amore tumultus,</l>
				<l n="">Nec veniat sine te nox vigilanda mihi:</l>
				<l n="">Vt mihi praetexti pudor est exuelatus amictu,</l>
				<l n="">Et data libertas noscere Amoris iter,</l>
				<l n="">Illa rudes animos per noctes conscia primas</l>
				<l n="">Imbuit, heu nullis capta Lycinna datis.</l>
				<l n="">Tertius haud multo minus est quum ducitur annus,</l>
				<l n="">Vix memini nobis verba coisse decem.</l>
				<l n="">Cuncta tuus sepeliuit amor: nec foemina post te</l>
				<l n="">Vlla dedit collo dulcia vincla meo.</l>
				<l n="">Testis erit Dirce tam vero crimine saeua</l>
				<l n="">Nycteos Antiopen accubuisse Lyco.</l>
				<l n="">Ah quoties pulchros vssit regina capillos,</l>
				<l n="">Molliaque immites fixit in ora manus.</l>
				<l n="">Ah quoties famulam pensis onerauit iniquis,</l>
				<l n="">Et caput in dura ponere iussit humo.</l>
				<l n="">Saepe illam immundis passa est habitare tenebris:</l>
				<l n="">Vilem ieiunae saepe negauit aquam.</l>
				<l n="">Iuppiter Antiopae nusquam succurris habenti</l>
				<l n="">Tot mala? corrumpit dura catena manus.</l>
				<l n="">Si Deus es, tibi turpe tuam seruire puellam.</l>
				<l n="">Inuocet Antiope quem nisi vincta Iouem?</l>
				<l n="">Sola tamen, quaecunque aderant in corpore vires,</l>
				<l n="">Regales manicas rupit vtraque manu.</l>
				<l n="">Inde Cytheronis timido pede currit in arces.</l>
				<l n="">Nox erat, [et] sparso triste cubile gelu,</l>
				<l n="">Saepe vago Asopi sonitu permota fluentis,</l>
				<l n="">Credebat dominae pone venire pedes.</l>
				<l n="">Et durum Zethum, [et] lacrimis Amphiona mollem</l>
				<l n="">Experta est stabulis mater abacta suis.</l>
				<l n="">Ac veluti magnos quum ponunt aequora motus,</l>
				<l n="">Eurus in aduersos desinit ire notos,</l>
				<l n="">Litore si tacito sonitus rarescit arenae:</l>
				<l n="">Sic cadit inflexo lapsa puella genu.</l>
				<l n="">Sera tamen pietas, natis est cognitus error.</l>
				<l n="">Digne Iouis natos qui tueare senex.</l>
				<l n="">Tu reddis pueris matrem, puerique trahendam</l>
				<l n="">Vinxerunt Dircen sub trucis ora bouis.</l>
				<l n="">Antiope cognosce Iouem. tibi gloria Dirce</l>
				<l n="">Ducitur in multis mortem habitura locis.</l>
				<l n="">Prata cruentantur Zeti, victorque canebat</l>
				<l n="">Paeana Amphion rupe, Aracynthe, tua.</l>
				<l n="">At tu non meritam parcas vexare Lycinnam.</l>
				<l n="">Nescit vestra ruens ira referre pedem.</l>
				<l n="">Fabula nulla tuas de nobis concitet aures.</l>
				<l n="">Te solam [et] lignis funeris vstus amem.</l>
			</div>

			<div type="poem" n="14">
				<l n="">NOX media, [et] dominae mihi venit epistola nostrae.</l>
				<l n="">Tibure me missa iussit adesse mora,</l>
				<l n="">Candida qua geminas ostendunt culmina turres,</l>
				<l n="">Et cadit in patulos lympha Aniena lacus.</l>
				<l n="">Quid faciam? obductis committam mene tenebris,</l>
				<l n="">Vt timeam audaces in mea membra manus?</l>
				<l n="">At si haec distulero nostro mandata timore,</l>
				<l n="">Nocturno fletus saeuior hoste mihi.</l>
				<l n="">Peccaram semel, [et] totum sum pulsus in annum.</l>
				<l n="">In me mansuetas non habet illa manus.</l>
				<l n="">Nec tamen est quisquam, sacros qui laedat amantes,</l>
				<l n="">Scyronis media si licet ire via.</l>
				<l n="">Quisquis amator erit, Scythicis licet ambulet oris,</l>
				<l n="">Nemo adeo vt noceat barbarus esse volet.</l>
				<l n="">Luna ministrat iter, demonstrant astra salebras,</l>
				<l n="">Ipse Amor accensas percutit ante faces.</l>
				<l n="">Saeua canum rabies morsus auertit hianteis.</l>
				<l n="">Huic generi quouis tempore tuta via est.</l>
				<l n="">Sanguine tam paruo quis enim spargatur amantis</l>
				<l n="">Improbus? exclusis fit comes ipsa Venus.</l>
				<l n="">Quod si certa meos sequerentur funera casus,</l>
				<l n="">Talis mors precio vel sit emenda mihi.</l>
				<l n="">Afferet huc vnguenta mihi, sertisque sepulchrum</l>
				<l n="">Ornabit custos ad mea busta sedens.</l>
				<l n="">Di faciant, mea ne terra locet ossa frequenti,</l>
				<l n="">Qua facit assiduo tramite vulgus iter.</l>
				<l n="">Post mortem tumuli sic infamantur amantum:</l>
				<l n="">Me tegat arborea deuia terra coma.</l>
				<l n="">Aut humet ignotae cumulus vallatus arenae.</l>
				<l n="">Non iuuat in media nomen habere via.</l>
			</div>

			<div type="poem" n="15">
				<l n="">NVNC, o Bacche, tuis humiles aduoluimur aris:</l>
				<l n="">Da mihi pacato vela secunda pater.</l>
				<l n="">Tu potes insanae Veneris compescere fastus,</l>
				<l n="">Curarumque tuo fit medicina mero.</l>
				<l n="">Per te iunguntur, per te soluuntur amantes.</l>
				<l n="">Tu vitium ex animo dilue Bacche meo.</l>
				<l n="">Te quoque enim non esse rudem testatur in astris,</l>
				<l n="">Lyncibus ad caelum vecta Ariadna tuis.</l>
				<l n="">Hoc mihi quod veteres custodit in ossibus ignes</l>
				<l n="">Funera sanabunt aut tua vina malum.</l>
				<l n="">Semper enim vacuos nox sobria torquet amantes,</l>
				<l n="">Spesque timorque animum versat vtroque modo.</l>
				<l n="">Quod si, Bacche, tuis per feruida tempora donis,</l>
				<l n="">Arcessitus erit somnus in ossa mea:</l>
				<l n="">Ipse seram vites, pangamque ex ordine colles,</l>
				<l n="">Quos carpant nullae me vigilante ferae.</l>
				<l n="">Dummodo purpureo spument mihi dolia musto,</l>
				<l n="">Et noua pressantes inquinet vua pedes.</l>
				<l n="">Quod superest vitae, per te, [et] tua cornua, viuam:</l>
				<l n="">Virtutisque tuae, Bacche, poeta ferar.</l>
				<l n="">Dicam ego maternos Aetnaeo fulmine partus,</l>
				<l n="">Indica Nysaeis arma fugata choris:</l>
				<l n="">Vesanumque noua nequicquam in vite Lycurgum:</l>
				<l n="">Pentheos in triplices funera grata greges:</l>
				<l n="">Curuaque Tyrrhenos delphinum corpora nautas,</l>
				<l n="">In vada pampinea desiluisse rate:</l>
				<l n="">Et tibi per mediam bene olenti flumine Naxon,</l>
				<l n="">Vnde tuum potant Naxia turba merum,</l>
				<l n="">Candida laxatis onerato colla corymbis,</l>
				<l n="">Cinget Bassaricas Lydia mitra comas.</l>
				<l n="">Laeuis odorato ceruix manabit oliuo,</l>
				<l n="">Et feries nudos veste fluente pedes.</l>
				<l n="">Mollia Dircaeae pulsabunt tympana Thebae.</l>
				<l n="">Capripedes calamo Panes hiante canent:</l>
				<l n="">Vertice turrigero iusta Dea magna Cybelle</l>
				<l n="">Tundet ad Idaeos cymbala rauca choros.</l>
				<l n="">Ante fores templi crater antistitis auro</l>
				<l n="">Libatum fundens in tua sacra merum.</l>
				<l n="">Haec ego non humili referam memoranda cothurno,</l>
				<l n="">Qualis Pindarico spiritus ore tonat.</l>
				<l n="">Tu modo seruitio vacuum me siste superbo,</l>
				<l n="">Atque hoc sollicitum vince sopore caput.</l>
			</div>

			<div type="poem" n="16">
				<l n="">PLAVSVS ab vmbroso qua ludit Pontus Auerno</l>
				<l n="">Humida Baiarum stagna tepentis aquae,</l>
				<l n="">Qua iacet [et] Troiae tubicen Misenus arena,</l>
				<l n="">Et sonat Herculeo structa labore via:</l>
				<l n="">Hic vbi mortaleis dextra quum quaereret vrbes,</l>
				<l n="">Cymbala Thebano concrepuere Deo:</l>
				<l n="">At nunc inuisae magno cum crimine Baiae,</l>
				<l n="">Quis Deus in vestra constitit hostis aqua?</l>
				<l n="">His pressus Stygias vultum demisit in vndas,</l>
				<l n="">Errat [et] in vestro spiritus ille lacu.</l>
				<l n="">Quid genus, aut virtus, aut optima profuit illi</l>
				<l n="">Mater, [et] amplexo Caesaris esse focos?</l>
				<l n="">Aut modo tam pleno fluitantia vela theatro,</l>
				<l n="">Et per maternas omnia gesta manus?</l>
				<l n="">Occidit, [et] misero steterat vigesimus annus.</l>
				<l n="">Tot bona tam paruo clausit in orbe dies.</l>
				<l n="">I nunc, tolle animos, [et] tecum finge triumphos,</l>
				<l n="">Stantiaque in plausum tota theatra iuuent.</l>
				<l n="">Attalicas supera vestes, atque omnia magnis</l>
				<l n="">Gemmea sint ludis: ignibus ista dabis.</l>
				<l n="">Sed tamen huc omnes: huc primus, [et] vltimus ordo.</l>
				<l n="">Est mala, sed cunctis ista terenda via est.</l>
				<l n="">Exoranda canis tria sunt latrantia colla.</l>
				<l n="">Scandenda est torui publica cymba senis.</l>
				<l n="">Ille licet ferro cautus se condat, [et] aere:</l>
				<l n="">Mors tamen inclusum protrahit inde caput.</l>
				<l n="">Nirea non facies, non vis exemit Achillem,</l>
				<l n="">Croesum aut, Pactoli quas parit humor, opes.</l>
				<l n="">Hic olim ignaros luctus populauit Achiuos,</l>
				<l n="">Atridae magno quum stetit alter amor.</l>
				<l n="">At tibi, nauta, pias hominum qui traiicis vmbras,</l>
				<l n="">Huc animae portent corpus inane tuae:</l>
				<l n="">Qua Siculae victor telluris Claudius, [et] qua</l>
				<l n="">Caesar ab humana cessit in astra via.</l>
			</div>

			<div type="poem" n="17">
				<l n="">OBIICITVR toties a te mihi nostra libido.</l>
				<l n="">Crede mihi, vobis imperat ista magis.</l>
				<l n="">Vos, vbi contempti rupistis frena pudoris,</l>
				<l n="">Nescitis captae mentis habere modum.</l>
				<l n="">Flamma per incensas citius sedetur aristas,</l>
				<l n="">Fluminaque ad fontis sint reditura caput:</l>
				<l n="">Et placidum Syrtes portum, [et] bona litora nautis</l>
				<l n="">Praebeat hospitio saeua Malea suo:</l>
				<l n="">Quam possit vestros quisquam reprehendere cursus,</l>
				<l n="">Et rabidae stimulos frangere nequitiae.</l>
				<l n="">Testis, Cretaei fastus quae passa iuuenci</l>
				<l n="">Induit abiegnae cornua falsa bouis.</l>
				<l n="">Testis Thessalico flagrans Salmonis Enipeo,</l>
				<l n="">Quae voluit liquido tota subire Deo.</l>
				<l n="">Crimen [et] illa fuit patria succensa senecta</l>
				<l n="">Arboris in frondes condita Myrrha nouae.</l>
				<l n="">Nam quid Medeae referam, quo tempore matris</l>
				<l n="">Iram natorum caede piauit amor?</l>
				<l n="">Quidue Clytaemnestrae, propter quam tota Mycenis</l>
				<l n="">Infamis stupro stat Pelopea domus?</l>
				<l n="">Tuque o Minoa venundata, Scylla, figura,</l>
				<l n="">Tondes purpurea regna paterna coma.</l>
				<l n="">Hanc igitur dotem virgo desponderat hosti.</l>
				<l n="">Nise, tuas portas fraude reclusit amor.</l>
				<l n="">At vos, innuptae, felicius vrite taedas.</l>
				<l n="">Pendet Cretaea tracta puella rate.</l>
				<l n="">Non tamen immerito Minos sedet arbiter Orci:</l>
				<l n="">Victor erat quanuis, aequus in hoste fuit.</l>
				<l n="">Credis eum iam posse tuae meminisse figurae,</l>
				<l n="">Vidisti a lecto quem dare vela tuo?</l>
				<l n="">Durus, qui lucro potuit mutare puellam.</l>
				<l n="">Tantine in lacrimis Africa tota fuit?</l>
				<l n="">At tu, stulta, Deos, tu fingis inania verba.</l>
				<l n="">Forsitan ille alio pectus amore terit.</l>
				<l n="">Est tibi forma potens, sunt castae Palladis artes,</l>
				<l n="">Splendidaque a docto fama refulget auo,</l>
				<l n="">Fortunata domus, modo sit tibi fidus amicus.</l>
				<l n="">Fidus ero. in nostros curre, puella, toros.</l>
			</div>

			<div type="poem" n="18">
				<l n="">NOX mihi prima venit. primae data tempora noctis.</l>
				<l n="">Longius in primo Luna morare toro.</l>
				<l n="">Tu quoque, qui aestiuos spatiosius exigis ignes,</l>
				<l n="">Phoebe, moraturae contrahe lucis iter.</l>
				<l n="">Foedera sunt ponenda prius, signandaque iura,</l>
				<l n="">Et scribenda mihi lex in amore nouo,</l>
				<l n="">Quam multae ante meis cedant sermonibus horae,</l>
				<l n="">Dulcia quam nobis concitet arma Venus.</l>
				<l n="">Haec Amor ipse suo constringit pignora signo.</l>
				<l n="">Testis sidereae torta corona Deae.</l>
				<l n="">Nanque vbi non certo vincitur foedere lectus,</l>
				<l n="">Non habet vltores nox vigilanda Deos.</l>
				<l n="">Et quibus imposuit soluit mox vincla libido.</l>
				<l n="">Contineant nobis omina prima fidem.</l>
				<l n="">Ergo qui pactas in foedera ruperit aras,</l>
				<l n="">Pollueritque nouo sacra marita toro:</l>
				<l n="">Illi sint quicunque solent in amore dolores,</l>
				<l n="">Et caput argutae praebeat historiae.</l>
				<l n="">Nec flenti dominae patefiant nocte fenestrae.</l>
				<l n="">Semper amet, fructu semper amoris egens.</l>
			</div>

			<div type="poem" n="19">
				<l n="">MAGNVM iter ad doctas proficisci cogor Athenas,</l>
				<l n="">Vt me longa graui soluat amore via.</l>
				<l n="">Crescit enim assidue spectando cura puellae.</l>
				<l n="">Ipse alimenta sibi maxima praebet Amor.</l>
				<l n="">Omnia sunt tentata mihi, quacunque fugari</l>
				<l n="">Possit. at ex omni me premit ipse Deus.</l>
				<l n="">Vix tamen aut semel admittit, quum saepe negauit:</l>
				<l n="">Seu venit, extremo dormit amicta toro.</l>
				<l n="">Vnum erit auxilium mutatis, Cynthia, terris.</l>
				<l n="">Quantum oculis, animo tam procul ibit Amor.</l>
				<l n="">Nunc agite, o socii, propellite in aequora nauem,</l>
				<l n="">Remorumque pares ducite sorte vices,</l>
				<l n="">Iungiteque extremo felicia lintea malo.</l>
				<l n="">Iam liquidum nautis aura secundat iter.</l>
				<l n="">Romanae turres, [et] vos valeatis amici,</l>
				<l n="">Qualiscunque mihi tuque puella vale.</l>
				<l n="">Ergo ego nunc rudis Adriaci vehar aequoris hospes,</l>
				<l n="">Cogar [et] vndisonos nunc prece adire Deos.</l>
				<l n="">Deinde per Ionium vectus quum fessa Lechaeo</l>
				<l n="">Sedarit placida vela phaselus aqua:</l>
				<l n="">Quod superest sufferte pedes, properate laborem,</l>
				<l n="">Isthmos qua terris arcet vtrinque mare.</l>
				<l n="">Inde vbi Piraei capient me litora portus,</l>
				<l n="">Scandam ego Theseae brachia longa viae.</l>
				<l n="">Illic vel studiis animum emendare Platonis</l>
				<l n="">Incipiam, aut hortis docte Epicure tuis:</l>
				<l n="">Persequar aut studium linguae, Demosthenis arma,</l>
				<l n="">Librorumque tuos docte Menandre sales:</l>
				<l n="">Aut certe tabulae capient mea lumina pictae,</l>
				<l n="">Siue ebore exactae, seu magis aere manus:</l>
				<l n="">Aut spatia annorum, [et] longa interualla profundi,</l>
				<l n="">Lenibunt tacito vulnera nostra sinu.</l>
				<l n="">Seu moriar fato, non turpi fractus amore.</l>
				<l n="">Atque erit illa mihi mortis honesta dies.</l>
			</div>

			<div type="poem" n="20">
				<l n="">FRIGIDA tam multos placuit tibi Cyzicus annos</l>
				<l n="">Tulle, Propontiaca qua fluit Isthmos aqua,</l>
				<l n="">Dindymus, [et] sacrae fabricata inuenta Cybellae,</l>
				<l n="">Raptorisque tulit qua via Ditis equos.</l>
				<l n="">Si te forte iuuant Helles Athamantidos vrbes,</l>
				<l n="">Et desiderio, Tulle, mouere meo:</l>
				<l n="">Tu licet aspicias caelum omne Atlanta gerentem,</l>
				<l n="">Sectaque Persea Phorcidos ora manu,</l>
				<l n="">Geryonae stabula, [et] luctantum in puluere signa</l>
				<l n="">Herculis, Antaeique Hesperidumque choros:</l>
				<l n="">Tuque tuo Colchon propellas remige Phasin,</l>
				<l n="">Peliacaeque trabis totum iter ipse legas.</l>
				<l n="">Qua rudis Argoa natat inter saxa columba</l>
				<l n="">In faciem prorae pinus adacta nouae:</l>
				<l n="">Et si quadrigae visenda est ora Caystri,</l>
				<l n="">Et qua septenas temperat vnda vias:</l>
				<l n="">Omnia Romanae cedent miracula terrae.</l>
				<l n="">Natura hic posuit quicquid vbique fuit.</l>
				<l n="">Armis apta magis tellus, quam commoda noxae:</l>
				<l n="">Famam, Roma, tuae non pudet historiae.</l>
				<l n="">Nam quantum ferro, tantum pietate potentes</l>
				<l n="">Stamus. victrices temperat ira manus.</l>
				<l n="">Hic Anio Tiburne fluis, Clitumnus ab Vmbro</l>
				<l n="">Tramite, [et] aeternum Martius humor opus.</l>
				<l n="">Albanus lacus socii Nemorensis ab vnda,</l>
				<l n="">Potaque Pollucis nympha salubris equo.</l>
				<l n="">At non squamoso labuntur ventre cerastae,</l>
				<l n="">Itala portentis nec furit vna nouis:</l>
				<l n="">Non hic Andromedae resonant pro matre catenae,</l>
				<l n="">Nec tremis Ausonias, Phoebe fugate, dapes:</l>
				<l n="">Nec cuiquam absentes arserunt in caput ignes,</l>
				<l n="">Exitium nato matre parante suo:</l>
				<l n="">Penthea non saeuae venantur in arbore Bacchae,</l>
				<l n="">Nec soluit Danaas subdita cerua rates:</l>
				<l n="">Cornua nec valuit curuare in pellice Iuno,</l>
				<l n="">Aut faciem turpi dedecorare boue:</l>
				<l n="">Arboreasque cruces Scinis, [et] non hospita Graiis</l>
				<l n="">Saxa, [et] curuatas in sua fata trabes.</l>
				<l n="">Haec tibi, Tulle, parens, haec est pulcherrima sedes.</l>
				<l n="">Hic tibi pro digna gente petendus honos,</l>
				<l n="">Hic tibi ad eloquium ciues, hic ampla nepotum</l>
				<l n="">Spes, [et] venturae coniugis altus amor.</l>
			</div>

			<div type="poem" n="21">
				<l n="">ERGO tam doctae nobis periere tabellae,</l>
				<l n="">Scripta quibus pariter tot periere bona.</l>
				<l n="">Has quondam nostris manibus detriuerat vsus,</l>
				<l n="">Qui non signatas iussit habere fidem.</l>
				<l n="">Illae iam sine me norant placare puellas,</l>
				<l n="">Et quaedam sine me verba diserta loqui.</l>
				<l n="">Non illas fixum caras effecerat aurum.</l>
				<l n="">Vulgari buxo sordida cera fuit.</l>
				<l n="">Qualescunque mihi semper mansere fideles,</l>
				<l n="">Semper [et] effectus promeruere bonos.</l>
				<l n="">Forsitan haec illis fuerant mandata tabellis:</l>
				<l n="">Irascor, quoniam es lente moratus heri.</l>
				<l n="">An tibi nescio quae visa est formosior? an tu</l>
				<l n="">Non bona de nobis crimina ficta iacis?</l>
				<l n="">Aut dixit, Venies hodie, cessauimus vna.</l>
				<l n="">Hospitium tota nocte parauit amor:</l>
				<l n="">Et quaecunque volens reperit non stulta puella,</l>
				<l n="">Garrula quum blandis ducitur hora dolis.</l>
				<l n="">Me miserum his aliquis rationem scribit auari,</l>
				<l n="">Et ponit duras inter ephemeridas.</l>
				<l n="">Quas siquis mihi rettulerit, donabitur auro.</l>
				<l n="">Quis pro diuitiis ligna retenta velit?</l>
				<l n="">I puer, [et] citus haec aliqua propone columna:</l>
				<l n="">Et dominum Exquiliis scribe habitare tuum.</l>
			</div>

			<div type="poem" n="22">
				<l n="">FALSA est ista tuae, mulier, fiducia formae,</l>
				<l n="">Olim oculis nimium facta superba meis.</l>
				<l n="">Noster amor tales tribuit tibi, Cynthia, laudes.</l>
				<l n="">Versibus insignem te pudet esse meis.</l>
				<l n="">Mistam te varia laudaui saepe figura,</l>
				<l n="">Vt quod non esses, esse putaret amor.</l>
				<l n="">Et color est toties roseo collatus Eoo,</l>
				<l n="">Quum tibi quaesitus candor in ore foret.</l>
				<l n="">Quod mihi non patrii poterant auertere amici,</l>
				<l n="">Eluere aut vasto Thessala saga mari.</l>
				<l n="">Haec ego non ferro, non igne coactus, [et] ipsa</l>
				<l n="">Naufragus Aegaea verba fatebar aqua.</l>
				<l n="">Correptus saeuo Veneris torrebar aheno.</l>
				<l n="">Vinctus eram versas in mea terga manus.</l>
				<l n="">Ecce coronatae portum tetigere carinae,</l>
				<l n="">Traiectae Syrtes, anchora iacta mihi est.</l>
				<l n="">Nunc demum vasto fessi resipiscimus aestu,</l>
				<l n="">Vulnera [et] ad sanum nunc coiere mea.</l>
				<l n="">Mens bona, si qua Dea es, tua me in sacraria dono.</l>
				<l n="">Exciderunt surdo tot mea vota Ioui.</l>
				<l n="">Risus eram positis inter conuiuia mensis,</l>
				<l n="">Et de me poterat quilibet esse loquax.</l>
				<l n="">Quinque tibi potui seruire fideliter annos.</l>
				<l n="">Vngue meam morso saepe querere fidem.</l>
				<l n="">Nil moueor lacrimis, ista sum captus ab arte:</l>
				<l n="">Semper ab insidiis, Cynthia, flere soles.</l>
				<l n="">Flebo ego discedens, sed fletum iniuria vincit,</l>
				<l n="">Tu bene conueniens non sinis esse iugum.</l>
				<l n="">Limina iam nostris valeant lacrimantia verbis,</l>
				<l n="">Nec tamen irata ianua fracta manu.</l>
				<l n="">At te celatis aetas grauis vrgeat annis,</l>
				<l n="">Et veniat formae ruga sinistra tuae,</l>
				<l n="">Vellere tum cupies albos a stirpe capillos,</l>
				<l n="">Ah speculo rugas increpitante tibi.</l>
				<l n="">Exclusa inque vicem fastus patiare superbos:</l>
				<l n="">Et quae fecisti, facta queraris anus.</l>
				<l n="">Has tibi fataleis cecinit mea pagina Diras,</l>
				<l n="">Euentum formae disce timere tuae.</l>
			</div>

			<div type="book" n="4">
				<l n="">1</l>
				<l n="">Hoc quodcunque vides, hospes, quam maxima Roma est,</l>
				<l n="">Ante Phrygem Aenea[n] collis et herba fuit.</l>
				<l n="">Atque vbi nauali sta[n]t sacra palatia Phoebo,</l>
				<l n="">Euandri profugae procubuere boues.</l>
				<l n="">Fictilibus creuere Deis haec aurea templa.</l>
				<l n="">Non fuit opprobrio facta sine arte casa.</l>
				<l n="">Tarpeiusque pater nuda de rupe tonabat,</l>
				<l n="">Et Tiberis nostris aduena bobus erat.</l>
				<l n="">Quo gradibus domus ista Remi se sustulit olim,</l>
				<l n="">Vnus erat fratrum maxima regna focus.</l>
				<l n="">Curia praetexto quae nunc nitet alta senatu,</l>
				<l n="">Pellitos habuit rustica corda patres.</l>
				<l n="">Buccina cogebat priscos ad verba Quirites.</l>
				<l n="">Centum illi in prato saepe senatus erat.</l>
				<l n="">Nec sinuosa cauo pendebant vela theatro,</l>
				<l n="">Pulpita solenneis non oluere crocos.</l>
				<l n="">Nulli cura fuit externos quaerere diuos,</l>
				<l n="">Quum tremeret patrio pendula turba sacro.</l>
				<l n="">Annuaque accenso celebrare Palilia foeno,</l>
				<l n="">Qualia nunc curto lustra nouantur equo.</l>
				<l n="">Vesta coronatis pauper gaudebat asellis.</l>
				<l n="">Ducebant macrae vilia sacra boues.</l>
				<l n="">Parua saginati lustrabant compita porci.</l>
				<l n="">Pastor [et] ad calamos exta litabat ouis.</l>
				<l n="">Verbera pellitus setosa mouebat arator,</l>
				<l n="">Vnde licens Fabius sacra Lupercus habet.</l>
				<l n="">Nec rudis infestis miles radiabat in armis,</l>
				<l n="">Miscebant vsta praelia nuda sude.</l>
				<l n="">Prima galeritus posuit praetoria Lucmo.</l>
				<l n="">Magnaque pars Tatio rerum erat inter oues.</l>
				<l n="">Hinc Titiens Ramnesque viri Luceresque coloni.</l>
				<l n="">Quattuor hinc albos Romulus egit equos.</l>
				<l n="">Quippe suburbanae parua minus vrbe Bouillae,</l>
				<l n="">Et qui nunc nulli, maxima turba Gabii:</l>
				<l n="">Et stetit Alba potens albae suis omine nata,</l>
				<l n="">Hac, vbi Fidenas longa erat ire, via.</l>
				<l n="">Nil patrium nisi nomen habet Romanus alumnus,</l>
				<l n="">Sanguinis altricem nunc pudet esse lupam.</l>
				<l n="">Huc melius profugos misisti Troia penates.</l>
				<l n="">O quali vecta est Dardana puppis aue.</l>
				<l n="">Iam bene spondebant tunc omina, quod nihil illam</l>
				<l n="">Laeserat abiegni venter apertus equi,</l>
				<l n="">Quum pater in nati tremulus ceruice pependit,</l>
				<l n="">Et verita est humeros vrere flamma pios:</l>
				<l n="">Tunc animi venere Decii, Brutique secures,</l>
				<l n="">Vexit [et] ipsa sui Caesaris arma Venus.</l>
				<l n="">Arma resurgentis portans victricia Troiae,</l>
				<l n="">Felix terra tuos caepit Iule Deos:</l>
				<l n="">Si modo Auernalis tremulae cortina Sibyllae,</l>
				<l n="">Dixit Auentino rura pianda Remo:</l>
				<l n="">Aut si Pergameae sero rata carmina vatis</l>
				<l n="">Longaeuum ad Priami vera fuere caput.</l>
				<l n="">Vertite equum Danai. male vincitis. Ilia tellus</l>
				<l n="">Vincet, [et] huic cineri Iuppiter arma dabit.</l>
				<l n="">Optima nutricum nostris Lupa martia rebus,</l>
				<l n="">Qualia creuerunt moenia lacte tuo.</l>
				<l n="">Moenia nanque pio coner disponere versu,</l>
				<l n="">Hei mihi quod nostro est paruus in ore sonus.</l>
				<l n="">Sed tamen exiguo quodcunque e pectore riui</l>
				<l n="">Fluxerit, hoc patriae seruiat omne meae.</l>
				<l n="">Ennius hirsuta cingat sua dicta corona.</l>
				<l n="">Mi folia ex edera porrige, Bacche, tua.</l>
				<l n="">Vt nostris tumefacta superbiat Vmbria libris,</l>
				<l n="">Vmbria Romani patria Callimachi.</l>
				<l n="">Scandentes siquis cernet de vallibus arces,</l>
				<l n="">Ingenio muros aestimet ille meo.</l>
				<l n="">Roma faue, tibi surgit opus. date candida ciues</l>
				<l n="">Omina, [et] incoeptis dextera cantet auis.</l>
				<l n="">Sacra, diesque canam, [et] cognomina prisca locorum.</l>
				<l n="">Has meus ad metas sudet oportet equus.</l>
				<l n="">Dicam, Troia cades, [et], Troica Roma resurges.</l>
				<l n="">Et maris, [et] terrae longa sepulchra canam.</l>
				<l n="">Quo ruis imprudens vage dicere facta Properti?</l>
				<l n="">Non sunt a dextra condita fila colu.</l>
				<l n="">Arcessis lacrimis Charites. auersus Apollo.</l>
				<l n="">Poscis ab inuita verba pigenda lyra.</l>
				<l n="">Certa feram certis auctoribus. haud ego vates</l>
				<l n="">Nescius aerata signa mouere pila.</l>
				<l n="">Me creat Architae soboles Babylonius Horos</l>
				<l n="">Horos, [et] a proauo ducta Conone domus.</l>
				<l n="">Di mihi sunt testes, non degenerasse propinquis,</l>
				<l n="">Inque meis libris nil prius esse fide.</l>
				<l n="">Nunc precium fecere Deos, [et] fallitur auro</l>
				<l n="">Iuppiter obliquae signa iterata rotae.</l>
				<l n="">Dixi ego quum geminos produceret Arria natos,</l>
				<l n="">Illa dabat natis arma vetante Deo:</l>
				<l n="">Non posse ad patrios sua pila referre penates.</l>
				<l n="">Nempe meam firmant nunc duo busta fidem.</l>
				<l n="">Quippe Lupercus, equi dum saucia protegit ora,</l>
				<l n="">Heu sibi prolapso non bene cauit equo.</l>
				<l n="">Gallus at in castris dum credita signa tuetur,</l>
				<l n="">Concidit ante aquilae rostra cruenta suae.</l>
				<l n="">Fatales pueri duo funera matris auarae.</l>
				<l n="">Vera sed inuito contigit ista fides.</l>
				<l n="">Idem ego quum Cinarae traheret Lucina dolores,</l>
				<l n="">Et facerent vteri pondera lenta moram:</l>
				<l n="">Iunoni votum facite impetrabile, dixi.</l>
				<l n="">Illa parit. libris est data palma meis.</l>
				<l n="">Hoc neque arenosum Libyae Iouis explicat antrum,</l>
				<l n="">Aut sibi commissos fibra locuta Deos.</l>
				<l n="">Aut siquis motas cornicis senserit alas,</l>
				<l n="">Vmbra neque haec magicis mortua prodit aquis:</l>
				<l n="">Aspicienda via est caeli, versusque per astra</l>
				<l n="">Trames, [et] ab zonis quinque petenda fides.</l>
				<l n="">Felicesque Iouis stellas, Martisque rapacis,</l>
				<l n="">Et graue Saturni sidus in omne caput.</l>
				<l n="">Quid moueant Pisces, animosaque signa Leonis,</l>
				<l n="">Lotus [et] Hesperia quid Capricornus aqua.</l>
				<l n="">Exemplum graue erit Calchas, nanque Aulide soluit</l>
				<l n="">Ille bene haerentes ad pia saxa rates.</l>
				<l n="">Idem Agamemnoniae ferrum ceruice puellae</l>
				<l n="">Tinxit, [et] Atrides vela cruenta dedit.</l>
				<l n="">Nec rediere tamen Danai. tu diruta fletum</l>
				<l n="">Supprime, [et] Euboicos respice, Troia, sinus.</l>
				<l n="">Nauplius vltores sub noctem porrigit ignes,</l>
				<l n="">Et natat exuuiis Graecia pressa tuis.</l>
				<l n="">Victor Oilide rape nunc, [et] dilige vatem,</l>
				<l n="">Quam vetat auelli veste Minerua sua.</l>
				<l n="">Hactenus historiae. nunc ad tua deuehor astra.</l>
				<l n="">Incipe tu lacrimis aequus adesse nouis.</l>
				<l n="">Vmbria te notis antiqua penatibus edit.</l>
				<l n="">Mentior? an patriae tangitur ora tuae?</l>
				<l n="">Qua nebulosa cauo rorat Meuania campo,</l>
				<l n="">Et lacus aestiuis intepet Vmber aquis,</l>
				<l n="">Scandentisque axis consurgit vertice murus,</l>
				<l n="">Murus ab ingenio notior ille tuo.</l>
				<l n="">Ossaque legisti non illa aetate legenda</l>
				<l n="">Patris, [et] in tenues cogeris ipse Lares.</l>
				<l n="">Nam tua quum multi versarent rura iuuenci,</l>
				<l n="">Abstulit excultas pertica tristis opes.</l>
				<l n="">Mox vbi bulla rudi demissa est aurea collo,</l>
				<l n="">Matris [et] ante Deos libera sumpta toga:</l>
				<l n="">Tum tibi pauca suo de carmine dictat Apollo,</l>
				<l n="">Et vetat insano verba tonare foro.</l>
				<l n="">At tu finge elegos fallax opus. haec tua castra:</l>
				<l n="">Scribat vt exemplo caetera turba tuo.</l>
				<l n="">Militiam Veneris blandis patiere sub armis,</l>
				<l n="">Et Veneris pueris vtilis hostis eris.</l>
				<l n="">Nam tibi victrices, quascunque labore parasti,</l>
				<l n="">Eludet palmas vna puella tuas.</l>
				<l n="">Et bene quum fixum mento discusseris vncum,</l>
				<l n="">Nil erit hoc. rostro te premet ansa suo.</l>
				<l n="">Illius arbitrio noctem, lucemque videbis,</l>
				<l n="">Gutta quoque ex oculis non nisi iussa cadet,</l>
				<l n="">Nec mille excubiae, nec te signata iuuabunt</l>
				<l n="">Limina. persuasae fallere rima sat est.</l>
				<l n="">Nunc tua vel mediis puppis luctetur in vndis,</l>
				<l n="">Vel licet armatis hostis inermis eas,</l>
				<l n="">Vel tremefacta cauo tellus diducat hiatum:</l>
				<l n="">Octipedis cancri terga sinistra time.</l>
			</div>

			<div type="poem" n="2">
				<l n="">QVID mirare meas tot in vno corpore formas?</l>
				<l n="">Accipe Vertumni signa paterna Dei.</l>
				<l n="">Thuscus ego, [et] Thuscis orior, nec poenitet inter</l>
				<l n="">Praelia Volscinos deseruisse focos.</l>
				<l n="">Nec me turba iuuat, nec templo laetor eburno:</l>
				<l n="">Romanum satis est posse videre forum.</l>
				<l n="">Hac quondam Tiberinus iter faciebat: [et] aiunt</l>
				<l n="">Remorum auditos per vada pulsa sonos.</l>
				<l n="">At postquam ille suis tantum concessit alumnis,</l>
				<l n="">Vertumnus verso dicor ab amne Deus:</l>
				<l n="">Seu quia vertentis fructum percepimus anni,</l>
				<l n="">Vertumni rursus credidit esse sacrum.</l>
				<l n="">Prima mihi variat liuentibus vua racemis,</l>
				<l n="">Et coma lactenti spicea fruge tumet.</l>
				<l n="">Hic dulces cerasos, hic autumnalia pruna</l>
				<l n="">Cernis, [et] aestiuo mora rubere die.</l>
				<l n="">Insitor hic soluit pomosa vota corona,</l>
				<l n="">Quum pirus inuito stipite mala tulit.</l>
				<l n="">Mendax fama noces. alius mihi nominis index.</l>
				<l n="">De se narranti tu modo crede Deo.</l>
				<l n="">Opportuna mea est cunctis natura figuris.</l>
				<l n="">In quamcunque voles verte, decorus ero.</l>
				<l n="">Indue me Cois, fiam non dura puella.</l>
				<l n="">Atque virum sumpta quis neget esse toga?</l>
				<l n="">Da falcem, [et] torto frontem mihi comprime foeno:</l>
				<l n="">Iurabis nostra gramina secta manu.</l>
				<l n="">Arma tuli quondam, [et] memini, laudabar in illis:</l>
				<l n="">Corbis [et] imposito pondere messor eram.</l>
				<l n="">Sobrius ad lites. at quum est imposta corona,</l>
				<l n="">Clamabis capiti vina subisse meo.</l>
				<l n="">Cinge caput mitra, speciem furabor Iacchi.</l>
				<l n="">Furabor Phoebi, si modo piectra dabis.</l>
				<l n="">Cassibus impositis venor: sed arundine sumpta,</l>
				<l n="">Faunus plumoso sum Deus aucupio.</l>
				<l n="">Est etiam aurigae species Vertumnus, [et] eius,</l>
				<l n="">Traiicit alterno qui leue pondus equo.</l>
				<l n="">Suppetat hic, pisces calamo praedabor, [et] ibo</l>
				<l n="">Mundus demissis institor in tunicis.</l>
				<l n="">Pastorem ad baculum possum curuare, vel idem</l>
				<l n="">Sirpiculis medio puluere ferre rosam.</l>
				<l n="">Nam quid ego adiiciam, de quo mihi maxima fama est,</l>
				<l n="">Hortorum in manibus dona probata meis?</l>
				<l n="">Caeruleus cucumis, tumidoque cucurbita ventre</l>
				<l n="">Me notat, [et] iunco brassica vincta leui.</l>
				<l n="">Nec flos vllus hiat pratis, quin ille decenter</l>
				<l n="">Impositus fronti langueat ante meae.</l>
				<l n="">At mihi, quod formas vnus vertebar in omnes,</l>
				<l n="">Nomen ab euentu patria lingua dedit.</l>
				<l n="">At tu, Roma, meis tribuisti praemia Thuscis,</l>
				<l n="">Vnde hodie vicus nomina Thuscus habet.</l>
				<l n="">Tempore quo sociis venit Lucomedius armis,</l>
				<l n="">Atque Sabina feri contudit arma Tati:</l>
				<l n="">Vidi ego labentes acies, [et] tela caduca,</l>
				<l n="">Atque hostes turpi terga dedisse fugae.</l>
				<l n="">Sed facias diuum sator, vt Romana per aeuum</l>
				<l n="">Transeat ante meos turba togata pedes.</l>
				<l n="">Sex superant versus. te, qui ad vadimonia curris,</l>
				<l n="">Non moror. haec spatiis vltima creta meis.</l>
				<l n="">Stipes acernus eram properanti falce dolatus,</l>
				<l n="">Ante Numam grata pauper in vrbe Deus.</l>
				<l n="">At tibi Mamuri formae caelator ahenae,</l>
				<l n="">Tellus artifices ne terat Osca manus:</l>
				<l n="">Qui me tam dociles potuisti fundere in vsus.</l>
				<l n="">Vnum opus est, operi non datur vnus honos.</l>
			</div>

			<div type="poem" n="3">
				<l n="">HAEC Arethusa suo mittit mandata Lycotae,</l>
				<l n="">Quum toties absis, si potes esse meus.</l>
				<l n="">Si qua tamen tibi lecturo pars oblita deerit,</l>
				<l n="">Haec erit e lacrimis facta litura meis.</l>
				<l n="">Aut si qua incerto fallet te littera tractu,</l>
				<l n="">Signa meae dextrae iam morientis erunt.</l>
				<l n="">Te modo viderunt iteratos Bactra per ortus,</l>
				<l n="">Te modo munito Sericus hostis equo,</l>
				<l n="">Hibernique Getae, pictoque Britannia curru,</l>
				<l n="">Vstus [et] Eoa discolor Indus aqua.</l>
				<l n="">Haecne marita fides, [et] pactae iam mihi noctes,</l>
				<l n="">Quum rudis vrgenti brachia victa dedi?</l>
				<l n="">Quae mihi deductae fax omen praetulit, illa</l>
				<l n="">Traxit ab euerso lumina nigra rogo.</l>
				<l n="">Et Stygio sum sparsa lacu, nec recta capillis</l>
				<l n="">Vitta data est. nupsi non comitante Deo.</l>
				<l n="">Omnibus heu portis pendent mea noxia vota.</l>
				<l n="">Texitur haec castris quarta lacerna tuis.</l>
				<l n="">Occidat, immerita qui carpsit ab arbore vallum,</l>
				<l n="">Et struxit querulas rauca per ossa tubas:</l>
				<l n="">Dignior obliquo funem qui torqueat Ocno:</l>
				<l n="">Aeternusque tuam pascat, aselle, famem.</l>
				<l n="">Dic mihi, num teneros vrit lorica lacertos?</l>
				<l n="">Num grauis imbelles atterit hasta manus?</l>
				<l n="">Haec noceant potius, quam dentibus vlla puella</l>
				<l n="">Det mihi plorandas per tua colla notas.</l>
				<l n="">Diceris [et] macie vultum tenuasse. sed opto,</l>
				<l n="">E desiderio sit color iste meo.</l>
				<l n="">At mihi quum noctes induxit vesper amaras,</l>
				<l n="">Si qua relicta iacent, osculor arma tua.</l>
				<l n="">Tum queror, in toto non sidere pallia lecto,</l>
				<l n="">Lucis [et] auctores non dare carmen aues.</l>
				<l n="">Noctibus hibernis castrensia pensa laboro,</l>
				<l n="">Et Tyria in gladios vellera secta suos.</l>
				<l n="">Et disco, qua parte fluat vincendus Araxes,</l>
				<l n="">Quot sine aqua Parthus millia currat eques.</l>
				<l n="">Cogor [et] e tabula pictos ediscere mundos,</l>
				<l n="">Qualis [et] haec docti sit positura Dei:</l>
				<l n="">Quae tellus sit lenta gelu, quae putris ab aestu,</l>
				<l n="">Ventus in Italiam qui bene vela ferat.</l>
				<l n="">Assidet vna soror, curis [et] pallida nutrix</l>
				<l n="">Peierat hiberni temporis esse moras.</l>
				<l n="">Felix Hippolyte. nuda tulit arma papilla,</l>
				<l n="">Et texit galea barbara molle caput.</l>
				<l n="">Romanis vtinam patuissent castra puellis:</l>
				<l n="">Essem militiae sarcina fida tuae.</l>
				<l n="">Nec me tardarent Scythiae iuga, quum pater altas</l>
				<l n="">Africus in glaciem frigore nectit aquas.</l>
				<l n="">Omnis amor magnus, sed aperto in coniuge maior.</l>
				<l n="">Hanc Venus, vt viuat, ventilat ipsa facem.</l>
				<l n="">Nam mihi, quo Poenis ter purpura fulgeat ostris,</l>
				<l n="">Crystallusque tuas ornet aquosa manus,</l>
				<l n="">Omnia surda tacent. rarisque assueta calendis,</l>
				<l n="">Vix aperit clausos vna puella lares.</l>
				<l n="">Glaucidos [et] catulae vox est mihi grata querentis.</l>
				<l n="">Illa tui partem vindicat vna tori.</l>
				<l n="">Flore sacella tego, verbenis compita velo,</l>
				<l n="">Et crepat ad veteres herba Sabina focos.</l>
				<l n="">Siue in finitimo gemuit stans noctua tigno,</l>
				<l n="">Seu voluit tangi parca lucerna mero:</l>
				<l n="">Illa dies hornis caedem denunciat agnis,</l>
				<l n="">Succinctique calent ad noua lucra popae.</l>
				<l n="">Ne, precor, ascensis tanti sit gloria Bactris,</l>
				<l n="">Raptaue odorato carbasa lina duci,</l>
				<l n="">Plumbea quum tortae sparguntur pondera fundae,</l>
				<l n="">Subdolus [et] versis increpat arcus equis.</l>
				<l n="">Sed tua sic domitis Parthae telluris alumnis</l>
				<l n="">Pura triumphanteis hasta sequatur equos.</l>
				<l n="">Incorrupta mei conserua foedera lecti.</l>
				<l n="">Hac ego te sola lege redisse velim.</l>
				<l n="">Armaque quum tulero portae votiua Capenae,</l>
				<l n="">Subscribam, Saluo grata puella viro.</l>
			</div>

			<div type="poem" n="4">
				<l n="">TARPEIVM nemus, [et] Tarpeiae turpe sepulchrum</l>
				<l n="">Fabor, [et] antiqui limina capta Iouis.</l>
				<l n="">Lucus erat felix ederoso conditus antro,</l>
				<l n="">Multaque natiuis obstrepit arbor aquis:</l>
				<l n="">Siluani ramosa domus, quo dulcis ab aestu</l>
				<l n="">Fistula poturas ire iubebat oues.</l>
				<l n="">Hunc Tatius fontem vallo praecingit acerno,</l>
				<l n="">Fidaque suggesta castra coronat humo.</l>
				<l n="">Quid tum Roma fuit, tubicen vicina Curetis</l>
				<l n="">Quum quateret lento murmure saxa Iouis?</l>
				<l n="">Atque vbi nunc terris dicuntur iura subactis,</l>
				<l n="">Stabant Romano pila Sabina foro?</l>
				<l n="">Murus erant montes, vbi nunc est curia septa,</l>
				<l n="">Bellicus ex illo fonte bibebat equus.</l>
				<l n="">Hinc Tarpeia Deae fontem libauit, at illi</l>
				<l n="">Vrgebat medium fictilis vrna caput.</l>
				<l n="">Et satis vna malae potuit mors esse puellae,</l>
				<l n="">Quae voluit flammas fallere, Vesta, tuas?</l>
				<l n="">Vidit arenosis Tatium proludere campis,</l>
				<l n="">Pictaque per flauas arma leuare iubas.</l>
				<l n="">Obstupuit regis facie, [et] regalibus armis,</l>
				<l n="">Interque oblitas excidit vrna manus.</l>
				<l n="">Saepe illa immeritae caussata est omina Lunae,</l>
				<l n="">Et sibi tingendas dixit in amne comas.</l>
				<l n="">Saepe tulit blandis argentea lilia Nymphis,</l>
				<l n="">Romula ne faciem laederet hasta Tati.</l>
				<l n="">Dumque subit primo Capitolia nubila fumo,</l>
				<l n="">Rettulit hirsutis brachia secta rubis.</l>
				<l n="">Et sua Tarpeia residens ita fleuit ab arce</l>
				<l n="">Vulnera, vicino non patienda Ioui:</l>
				<l n="">Ignes castrorum, [et] Tatiae praetoria turmae,</l>
				<l n="">Et formosa oculis arma Sabina meis,</l>
				<l n="">O vtinam ad vestros sedeam captiua penates,</l>
				<l n="">Dum captiua mei conspicer esse Tati.</l>
				<l n="">Romani montes, [et] montibus addita Roma,</l>
				<l n="">Et valeat probro Vesta pudenda meo.</l>
				<l n="">Ille equus ille meos in castra reponet amores,</l>
				<l n="">Cui Tatius dextras collocat ipse iubas.</l>
				<l n="">Quid mirum, in patrios Scyllam saeuisse capillos?</l>
				<l n="">Candidaque in saeuos inguina versa canes?</l>
				<l n="">Prodita quid mirum fraterni cornua monstri,</l>
				<l n="">Quum patuit lecto stamine torta via?</l>
				<l n="">Quantum ego sum Ausoniis crimen factura puellis</l>
				<l n="">Improba virgineo lecta ministra foco.</l>
				<l n="">Palladis extinctos siquis mirabitur ignes,</l>
				<l n="">Ignoscat. lacrimis spargitur ara meis.</l>
				<l n="">Cras, vt rumor ait, tota pugnabitur vrbe.</l>
				<l n="">Tu cape spinosi roscida terga iugi.</l>
				<l n="">Lubrica tota via est, [et] perfida. quippe tacentes</l>
				<l n="">Fallaci celat limite semper aquas.</l>
				<l n="">O vtinam magicae nossem cantamina Musae.</l>
				<l n="">Haec quoque formoso lingua tulisset opem.</l>
				<l n="">Te toga picta decet: non quem sine matris honore</l>
				<l n="">Nutrit inhumanae dura papilla lupae.</l>
				<l n="">Sic, hospes, pariamne tua regina sub aula,</l>
				<l n="">Dos tibi non humilis prodita Roma venit.</l>
				<l n="">Si minus, at raptae ne sint impune Sabinae,</l>
				<l n="">Me rape, [et] alterna lege repende vices.</l>
				<l n="">Commissas acies ego possum soluere. nuptae</l>
				<l n="">Vos medium palla foedus inite mea.</l>
				<l n="">Adde Hymenaee modos. tubicen fera murmura conde.</l>
				<l n="">Credite, vestra meus molliet arma torus.</l>
				<l n="">Et iam quarta canit venturam buccina lucem,</l>
				<l n="">Ipsaque in Oceanum sidera lapsa cadunt.</l>
				<l n="">Experiar somnum, de te mihi somnia quaeram:</l>
				<l n="">Fac venias oculis vmbra benigna meis.</l>
				<l n="">Dixit, [et] incerto permisit brachia somno,</l>
				<l n="">Nescia se furiis accubuisse nouis.</l>
				<l n="">Nam Vesta Iliacae felix tutela fauillae</l>
				<l n="">Culpam alit, [et] plures condit in ossa faces.</l>
				<l n="">Illa ruit, qualis celerem prope Thermodoonta,</l>
				<l n="">Strymonis abscisso fertur aperta sinu.</l>
				<l n="">Vrbi festus erat, dixere Palilia patres.</l>
				<l n="">Hic primus coepit moenibus esse dies.</l>
				<l n="">Annua pastorum conuiuia, lusus in vrbe,</l>
				<l n="">Quum pagana madent fercula diuitiis.</l>
				<l n="">Quumque super raros foeni flammantis aceruos</l>
				<l n="">Traiicit immundas ebria turba dapes.</l>
				<l n="">Romulus excubias decreuit in otia solui,</l>
				<l n="">Atque intermissa castra silere tuba.</l>
				<l n="">Hoc Tarpeia suum tempus rata, conuenit hostem,</l>
				<l n="">Pacta ligat, pactis ipsa futura comes.</l>
				<l n="">Mons erat ascensu dubius, festoque remissus,</l>
				<l n="">Nec mora, vocales occupat ense canes.</l>
				<l n="">Omnia praebebant somnos, sed Iuppiter vnus</l>
				<l n="">Decreuit poenis inuigilare suis.</l>
				<l n="">Prodiderat portaeque fidem, patriamque iacentem:</l>
				<l n="">Nubendique petit, quem velit ipsa, diem.</l>
				<l n="">At Tatius, neque enim sceleri dedit hostis honorem,</l>
				<l n="">Nube ait, [et] regni scande cubile mei!</l>
				<l n="">Dixit, [et] ingestis comitum superobruit armis.</l>
				<l n="">Haec virgo officiis dos erat apta tuis.</l>
				<l n="">A duce Tarpeio mons est cognomen adeptus.</l>
				<l n="">O vigil, iniustae praemia sortis habes.</l>
			</div>

			<div type="poem" n="5">
				<l n="">TERRA tuum spinis obducat, lena, sepulchrum,</l>
				<l n="">Et tua, quod non vis, sentiat vmbra sitim:</l>
				<l n="">Nec sedeant cineri manes, [et] Cerberus vltor</l>
				<l n="">Turpia ieiuno terreat ossa sono:</l>
				<l n="">Docta vel Hippolytum Veneri mollire negantem,</l>
				<l n="">Concordique toro pessima semper auis.</l>
				<l n="">Penelopen quoque neglecto rumore mariti</l>
				<l n="">Nubere lasciuo cogeret Antinoo.</l>
				<l n="">Illa velit, poterit magnes non ducere ferrum,</l>
				<l n="">Et volucris nidis esse nouerca suis.</l>
				<l n="">Quippe [et] Collinas ad fossam mouerit herbas,</l>
				<l n="">Stantia currenti diluerentur aqua.</l>
				<l n="">Audax cantatae leges imponere Lunae,</l>
				<l n="">Et sua nocturno fallere terga lupo.</l>
				<l n="">Posset [et] intentos astu caecare maritos.</l>
				<l n="">Cornicum immeritas eruit vngue genas:</l>
				<l n="">Consuluitque striges nostro de sanguine, [et] in me</l>
				<l n="">Hippomanes foetae semina legit equae.</l>
				<l n="">Exornabat opus verbis, ceu blanda perurat,</l>
				<l n="">Saxosamque terat sedula culpa viam:</l>
				<l n="">Si te Eoa, Dorixanium, iuuat aurea ripa,</l>
				<l n="">Et quae sub Tyria concha superbit aqua:</l>
				<l n="">Eurypilique placet Coae textura Mineruae,</l>
				<l n="">Sectaque ab Attalicis putria signa toris:</l>
				<l n="">Seu quae palmiferae mittunt venalia Thebae,</l>
				<l n="">Murrheaque in Parthis pocula cocta focis:</l>
				<l n="">Sperne fidem, prouolue Deos, mendacia vincant,</l>
				<l n="">Frange [et] damnosae iura pudicitiae.</l>
				<l n="">Et simulare virum, precium facit. vtere causis,</l>
				<l n="">Maior dilata nocte recurret amor.</l>
				<l n="">Si tibi forte comas vexauerit vtilis ira,</l>
				<l n="">Post modo mercata pace premendus erit.</l>
				<l n="">Denique vbi amplexu Venerem promiseris empto,</l>
				<l n="">Fac simules puros Isidis esse dies.</l>
				<l n="">Ingerat Apriles Iole tibi: tundat Amicle,</l>
				<l n="">Natalem Maiis idibus esse tuum.</l>
				<l n="">Supplex ille sedet, posita tu scribe cathedra</l>
				<l n="">Quidlibet. has artes si pauet ille, tenes.</l>
				<l n="">Semper habe morsus circa tua colla recentes,</l>
				<l n="">Litibus alternis quos putet esse datos.</l>
				<l n="">Nec te Medeae delectent probra sequacis.</l>
				<l n="">Nempe tulit fastus ausa rogare prior:</l>
				<l n="">Sed potius mundi Thais preciosa Menandri,</l>
				<l n="">Quum ferit astutos comica moecha Getas.</l>
				<l n="">In mores te verte viri. si cantica iactat,</l>
				<l n="">I comes, [et] voces ebria iunge tuas.</l>
				<l n="">Ianitor ad dantes vigilet. si pulset inanis,</l>
				<l n="">Surdus in obductam somniet vsque seram.</l>
				<l n="">Nec tibi displiceat miles non factus amori,</l>
				<l n="">Nauta nec, attrita si ferat aera manu:</l>
				<l n="">Aut quorum titulus per barbara colla pependit,</l>
				<l n="">Caelati medio quum saliere foro.</l>
				<l n="">Aurum spectato, non quae manus afferat aurum.</l>
				<l n="">Versibus auditis quid nisi verba feres?</l>
				<l n="">Qui versus, Coae dederit nec munera vestis,</l>
				<l n="">Ipsius tibi sit surda sine arte lyra.</l>
				<l n="">Dum vernat sanguis, dum rugis integer annus,</l>
				<l n="">Vtere, ne quis eat liber amore dies.</l>
				<l n="">Vidi ego odorati victura rosaria Paesti,</l>
				<l n="">Sub matutino cocta iacere Noto.</l>
				<l n="">His animum nostrae dum versat Acanthis amicae,</l>
				<l n="">* * *</l>
				<l n="">Sed cape torquatae, Venus o regina, columbae</l>
				<l n="">Ob meritum ante tuos guttura secta focos.</l>
				<l n="">Vidi ego rugoso tussim concrescere collo,</l>
				<l n="">Sputaque per dentes ire cruenta cauos,</l>
				<l n="">Atque animam in tegetes putrem expirare paternas.</l>
				<l n="">Horruit algenti pergula curua foco.</l>
				<l n="">Exequiae fuerant rari furtiua capilli</l>
				<l n="">Vincula, [et] immundo pallida mitra situ.</l>
				<l n="">Et canis in nostros nimis experrecta dolores,</l>
				<l n="">Quum fallenda meo pollice claustra forent.</l>
				<l n="">Sit tumulus lenae curto vetus amphora collo.</l>
				<l n="">Vrgeat hunc supra vis, caprifice, tua.</l>
				<l n="">Quisquis amas, scabris hoc bustum caedito saxis,</l>
				<l n="">Mistaque cum saxis adiice verba mala.</l>
			</div>

			<div type="poem" n="6">
				<l n="">SACRA facit vates. sint ora fauentia sacris,</l>
				<l n="">Et cadat ante meos icta iuuenca focos.</l>
				<l n="">Serta Philaeteis certet Romana corymbis,</l>
				<l n="">Et Cyrenaeas vrna ministret aquas.</l>
				<l n="">Costum molle date, [et] blandi mihi thuris honores,</l>
				<l n="">Terque focum circa laneus orbis eat.</l>
				<l n="">Spargite me lymphis, carmenque recentibus aris</l>
				<l n="">Tibia Mygdoniis libet eburna Cadis.</l>
				<l n="">Ite procul fraudes. alio sint aere noxae.</l>
				<l n="">Pura nouum vati laurea mollit iter.</l>
				<l n="">Musa, Palatini referamus Apollinis aedem.</l>
				<l n="">Res est, Calliope, digna fauore tuo.</l>
				<l n="">Caesaris in nomen ducuntur carmina. Caesar</l>
				<l n="">Dum canitur, quaeso, Iuppiter, ipse vaces.</l>
				<l n="">Est Phoebi fugiens Athamana ad litora portus,</l>
				<l n="">Qua sinus Ioniae murmura condit aquae,</l>
				<l n="">Actia Iulaeae pelagus monumenta carinae</l>
				<l n="">Nautarum votis non operosa via.</l>
				<l n="">Huc mundi coiere manus. stetit aequore moles</l>
				<l n="">Pinea, nec remis aequa fauebat auis.</l>
				<l n="">Altera classis erat tenero damnata Quirino,</l>
				<l n="">Pilaque foeminea turpiter acta manu.</l>
				<l n="">Hinc Augusta ratis plenis Iouis omine velis,</l>
				<l n="">Signaque iam patriae vincere docta suae.</l>
				<l n="">Tandem aciem geminos Nereus lunarat in arcus,</l>
				<l n="">Armorum [et] radiis picta tremebat aqua:</l>
				<l n="">Quum Phoebus linquens stantem se vindice Delon:</l>
				<l n="">Nam tulit iratos mobilis vna Notos:</l>
				<l n="">Astitit Augusti puppem super. [et] noua flamma</l>
				<l n="">Luxit in obliquam ter sinuata facem.</l>
				<l n="">Non ille attulerat crines in colla solutos,</l>
				<l n="">Aut testudineae carmen inerme lyrae.</l>
				<l n="">Sed quali aspexit Pelopeium Agamemnona vultu,</l>
				<l n="">Egessitque auidis Dorica castra rogis:</l>
				<l n="">Aut qualis flexos soluit Pythona per orbes</l>
				<l n="">Serpentem, imbelles quem timuere lyrae.</l>
				<l n="">Mox ait, o longa mundi seruator ab Alba</l>
				<l n="">Auguste, Hectoreis cognite maior auis:</l>
				<l n="">Vince mari. iam terra tua est. tibi militat arcus,</l>
				<l n="">Et fauet ex humeris hoc onus omne meis.</l>
				<l n="">Solue metu patriam, quae nunc te vindice freta</l>
				<l n="">Imposuit prorae publica vota tuae.</l>
				<l n="">Quam nisi defendes, murorum Romulus augur</l>
				<l n="">Ire Palatinas non bene vidit aues.</l>
				<l n="">Et nimium remis audent, proh turpe, Latinis,</l>
				<l n="">Principe te, fluctus regia vela pati.</l>
				<l n="">Nec te, quod classis centenis remigat alis,</l>
				<l n="">Terreat. inuito labitur illa mari.</l>
				<l n="">Quodque vehunt prorae Centaurica saxa minantes,</l>
				<l n="">Tigna caua, [et] pictos experiare metus.</l>
				<l n="">Frangit, [et] attollit vires in milite caussa:</l>
				<l n="">Quae nisi iusta subest, excutit arma pudor.</l>
				<l n="">Tempus adest. committe rates. ego temporis auctor</l>
				<l n="">Ducam laurigera Iulia rostra manu.</l>
				<l n="">Dixerat, [et] pharetrae pondus consumit in arcus.</l>
				<l n="">Proxima post arcus Caesaris hasta fuit.</l>
				<l n="">Vincit Roma fide Phoebi. dat foemina poenas.</l>
				<l n="">Sceptra per Ionias fracta vehuntur aquas.</l>
				<l n="">At pater Idalio miratus Caesar ab astro,</l>
				<l n="">Sum deus, [et] nostri sanguinis ista fides.</l>
				<l n="">Prosequitur cantu Triton, omnesque marinae</l>
				<l n="">Plauserunt circa libera signa Deae.</l>
				<l n="">Illa petit Nilum cymba male nixa fugaci,</l>
				<l n="">Hoc vnum iusso non moritura die.</l>
				<l n="">Di melius quantus mulier foret vna triumphus,</l>
				<l n="">Ductus erat per quas ante Iugurtha vias.</l>
				<l n="">Actius hinc traxit Phoebus monumenta, quod eius</l>
				<l n="">Vna decem vicit missa sagitta rates.</l>
				<l n="">Bella satis cecini. citharam iam poscit Apollo</l>
				<l n="">Victor, [et] ad placidos exuit arma choros.</l>
				<l n="">Candida nunc molli subeant conuiuia luco,</l>
				<l n="">Blanditiaeque fluant per mea colla rosae:</l>
				<l n="">Vinaque fundantur praelis elisa Falernis,</l>
				<l n="">Terque lauet nostras spica Cilissa comas.</l>
				<l n="">Ingenium potis irritet Musa poetis.</l>
				<l n="">Bacche, soles Phoebo fertilis esse tuo.</l>
				<l n="">Ille paludosos memoret seruire Sicambros.</l>
				<l n="">Cepheam hic Meroen fuscaque regna canat.</l>
				<l n="">Hic referat sero confessum foedere Parthum,</l>
				<l n="">Reddat signa Remi, mox dabit ipse sua.</l>
				<l n="">Siue aliquid pharetris Augustus parcet Eois,</l>
				<l n="">Differat in pueros ista trophaea suos.</l>
				<l n="">Gaude Crasse, nigras si quid sapis inter arenas.</l>
				<l n="">Ire per Euphraten ad tua busta licet.</l>
				<l n="">Sic noctem patera, sic ducam carmine, donec</l>
				<l n="">Iniiciat radios in mea vina dies.</l>
			</div>

			<div type="poem" n="7">
				<l n="">SVNT aliquid manes. letum non omnia finit.</l>
				<l n="">Luridaque euictos effugit vmbra rogos.</l>
				<l n="">Cynthia nanque meo visa est incumbere fulcro,</l>
				<l n="">Marmor ad extremae nuper humata viae:</l>
				<l n="">Quum mihi ab exequiis somnus penderet amaris,</l>
				<l n="">Et quererer lecti frigida regna mei.</l>
				<l n="">Eosdem habuit secum quibus est elata capillos,</l>
				<l n="">Eosdem oculos. lateri vestis adusta fuit.</l>
				<l n="">Et solitum digito beryllon adederat ignis,</l>
				<l n="">Summaque Lethaeus triuerat ora liquor:</l>
				<l n="">Spirantisque animos, [et] vocem misit. at illi</l>
				<l n="">Pollicibus fragiles increpuere manus:</l>
				<l n="">Perfide, nec cuiquam melior sperande puellae,</l>
				<l n="">In te iam vires somnus habere potest?</l>
				<l n="">Iam ne tibi exciderunt vigilacis furta Suburrae?</l>
				<l n="">Et mea nocturnis trita fenestra dolis?</l>
				<l n="">Per quam demisso quotiens tibi fune pependi</l>
				<l n="">Alterna veniens in tua colla manu.</l>
				<l n="">Saepe Venus triuio commista est pectore misto</l>
				<l n="">Fecerunt tepidas pallia nostra vias.</l>
				<l n="">Nec crepuit fissa me propter arundine custos.</l>
				<l n="">Laesit [et] obiectum tegula curta caput.</l>
				<l n="">Foederis heu taciti, cuius fallacia verba</l>
				<l n="">Non audituri diripuere Noti.</l>
				<l n="">At mihi non oculos quisquam inclamauit euntes.</l>
				<l n="">Vnum impetrassem te reuocante diem.</l>
				<l n="">Denique quis nostro curuum te funere vidit?</l>
				<l n="">Atram quis lacrimis incaluisse togam?</l>
				<l n="">Si piguit portas vltra procedere, at illud</l>
				<l n="">Iussisses, lectum lentius ire meum.</l>
				<l n="">Cur ventos non ipse rogis, ingrate, petisti?</l>
				<l n="">Cur nardo flammae non oluere meae?</l>
				<l n="">Hoc etiam graue erat nulla mercede hiacynthos</l>
				<l n="">Iniicere, [et] fracto busta piare cado.</l>
				<l n="">Quae modo per viles inspecta est publica noctes,</l>
				<l n="">Haec nunc aurata cyclade signat humum.</l>
				<l n="">Et grauiora rependit iniquis pensa quasillis,</l>
				<l n="">Garrula de facie si qua locuta mea est.</l>
				<l n="">Nostraque quod Petale tulit ad monumenta corollas,</l>
				<l n="">Codicis immundi vincula sentit anus.</l>
				<l n="">Caeditur [et] Lalage tortis suspensa capillis,</l>
				<l n="">Per nomen quoniam est ausa rogare meum.</l>
				<l n="">Lygdamus vratur. candescat lamina vernae.</l>
				<l n="">(Sensi ego, quum insidiis pallida vina bibi.)</l>
				<l n="">Aut Nomas arcanas tollat versuta saliuas.</l>
				<l n="">Ducet damnatas ignea testa manus.</l>
				<l n="">Te patiente meae conflauit imaginis aurum.</l>
				<l n="">Ardente e nostro dotem habitura rogo.</l>
				<l n="">Non tamen insector quanuis mereare, Properti.</l>
				<l n="">Longa mea in libris regna fuere tuis.</l>
				<l n="">Iuro ego fatorum nulli reuocabile carmen,</l>
				<l n="">Tergeminusque canis sic mihi molle sonet:</l>
				<l n="">Me seruasse fidem. si fallo, vipera nostris</l>
				<l n="">Sibilet in tumulis, [et] super ossa cubet.</l>
				<l n="">Nam gemina est sedes turpem sortita per amnem,</l>
				<l n="">Turbaque diuersa remigat omnis aqua.</l>
				<l n="">Vnda Clytaemnestrae stuprum vehit, altera Cressae</l>
				<l n="">Portat mentitae lignea monstra bouis.</l>
				<l n="">Ecce coronato pars altera parta phaselo,</l>
				<l n="">Mulcet vbi Elysias aura beata rosas.</l>
				<l n="">Qua numerosa fides, quaque aera rotunda Cybelles,</l>
				<l n="">Mitratisque sonant Lydia plectra choris,</l>
				<l n="">Andromedeque, [et] Hypermestre sine fraude maritae</l>
				<l n="">Narrant historiae corpora nota suae.</l>
				<l n="">Haec sua maternis queritur liuere catenis</l>
				<l n="">Brachia, nec meritas frigida saxa manus.</l>
				<l n="">Narrat Hypermnestra magnum ausas esse sorores.</l>
				<l n="">In scelus hoc animum non valuisse suum.</l>
				<l n="">Sic mortis lacrimis vitae sanamus amores.</l>
				<l n="">Celo ego perfidiae crimina multa tuae.</l>
				<l n="">Sed tibi nunc mandata damus, si forte moueris,</l>
				<l n="">Si te non totum Chloridos herba tenet.</l>
				<l n="">Nutrix in tremulis ne quid desideret annis</l>
				<l n="">Parthenie. patuit, nec tibi auara fuit.</l>
				<l n="">Delitiaeque meae Latris, cui nomen ab vsu est,</l>
				<l n="">Ne speculum dominae porrigat illa nouae.</l>
				<l n="">Et quoscunque meo fecisti nomine versus,</l>
				<l n="">Vre mihi. laudes desine habere meas.</l>
				<l n="">Pelle ederam tumulo, mihi quae pugnante corymbo</l>
				<l n="">Mollia contortis alligat ossa comis.</l>
				<l n="">Ramosis Anio qua pomifer incubat aruis,</l>
				<l n="">Et nunquam Herculeo numine pallet ebur:</l>
				<l n="">Hoc carmen media dignum me scribe columna,</l>
				<l n="">Sed breue, quod currens vector ab vrbe legat:</l>
				<l n="">Hic Tiburtina iacet aurea Cynthia terra.</l>
				<l n="">Accessit ripae laus Aniene tuae.</l>
				<l n="">Nec tu sperne piis venientia somnia portis.</l>
				<l n="">Quum pia venerunt somnia, pondus habent.</l>
				<l n="">Nocte vagae ferimur. nox clausas liberat vmbras,</l>
				<l n="">Errat [et] abiecta Cerberus ipse sera.</l>
				<l n="">Luce iubent leges Lethaea ad stagna reuerti.</l>
				<l n="">Nos vehimur. vectum nauta recenset onus.</l>
				<l n="">Nunc te possideant aliae. mox sola tenebo.</l>
				<l n="">Mecum eris, [et] mistis ossibus ossa teram.</l>
				<l n="">Haec postquam querula mecum sub uoce peregit,</l>
				<l n="">Inter complexus excidit vmbra meos.</l>
			</div>

			<div type="poem" n="8">
				<l n="">DISCE, quid Exquilias hac nocte fugarit aquosas,</l>
				<l n="">Quum vicina nouis turba cucurrit agris.</l>
				<l n="">Lanuuium annosi vetus est tutela Draconis,</l>
				<l n="">Hic vbi Tartareae non perit hora morae.</l>
				<l n="">Qua sacer abripitur caeco descensus hiatu,</l>
				<l n="">Qua penetral, (virgo, tale iter omne caue.)</l>
				<l n="">Ieiuni serpentis honos, quum pabula poscit</l>
				<l n="">Annua, [et] ex ima sibila torquet humo.</l>
				<l n="">Talia demissae pallent ad sacra puellae:</l>
				<l n="">Quum tenera anguineo creditur ore manus.</l>
				<l n="">Ille sibi admotas a virgine corripit escas.</l>
				<l n="">Virginis in palmis ipsa canistra tremunt.</l>
				<l n="">Si fuerint castae, redeunt in colla parentum,</l>
				<l n="">Clamantque agricolae, Fertilis annus erit.</l>
				<l n="">Huc mea detonsis auecta est Cynthia mannis.</l>
				<l n="">Caussa fuit Iuno, sed mage caussa Venus.</l>
				<l n="">Appia dic, quaeso, quantum te teste triumphum</l>
				<l n="">Egerit, effusis per tua saxa rotis,</l>
				<l n="">Turpis in arcana sonuit quum rixa taberna:</l>
				<l n="">Si sine me, famae non sine labe meae.</l>
				<l n="">Spectaclum ipsa sedens primo temone pependit,</l>
				<l n="">Ausa per impuros frena mouere locos.</l>
				<l n="">Striga. nam rapto volsi carpenta nepotis,</l>
				<l n="">Atque armillatos colla Molossa canes.</l>
				<l n="">Qui dabit immundae venalia farta saginae,</l>
				<l n="">Vincet vbi erasas barba pudenda genas.</l>
				<l n="">Quum fieret nostro toties iniuria lecto,</l>
				<l n="">Mulctato volui castra mouere toro.</l>
				<l n="">Phyllis Auentinae quaedam est vicina Dianae:</l>
				<l n="">Sobria grata parum: quum bibit, omne decet.</l>
				<l n="">Altera Tarpeios est inter Teia lucos</l>
				<l n="">Candida, sed potae non satis vnus erit.</l>
				<l n="">His ego constitui noctem lenire vocatis,</l>
				<l n="">Et Venere ignota furta nouare mea.</l>
				<l n="">Vnus erat tribus in secreta lectulus herba.</l>
				<l n="">Quaeris concubitus? inter vtranque fui.</l>
				<l n="">Lygdamus ad cyathos, vitrique aestiua supellex/</l>
				<l n="">Et Methymnaei Graeca saliua meri.</l>
				<l n="">Nilotes tibicen erat, crotalistria Philis,</l>
				<l n="">Et facilis spargi munda sine arte rosa.</l>
				<l n="">Nanus [et] ipse suos breuiter curuatus in artus</l>
				<l n="">Iactabat truncas ad caua buxa manus.</l>
				<l n="">Sed neque suppletis constabat flamma lucernis,</l>
				<l n="">Decidit inque suos mensa supina pedes.</l>
				<l n="">Me quoque per talos Venerem quaerente secundos,</l>
				<l n="">Semper damnosi subsiluere canes.</l>
				<l n="">Cantabant surdo, nudabant pectora caeco.</l>
				<l n="">Lanuuii ad portas heu mihi solus eram:</l>
				<l n="">Quum subito rauci sonuerunt cardine postes,</l>
				<l n="">Et leuia ad primos murmura facta lares.</l>
				<l n="">Nec mora, quum totas resupinat Cynthia valuas,</l>
				<l n="">Non operosa comis, sed furibunda decens.</l>
				<l n="">Pocula mi digitos inter cecidere remissos,</l>
				<l n="">Palluerantque ipso labra soluta mero.</l>
				<l n="">Fulminat illa oculis, [et] quantum foemina saeuit,</l>
				<l n="">Spectaclum capta nec minus vrbe fuit.</l>
				<l n="">Phyllidos iratos in vultum coniicit vngues.</l>
				<l n="">Territa vicinas Teia clamat aquas.</l>
				<l n="">Lumina sopitos turbant elata Quirites.</l>
				<l n="">Omnis [et] insana semita nocte sonat.</l>
				<l n="">Illas direptisque comis, tunicisque solutis</l>
				<l n="">Excipit obscurae prima taberna viae.</l>
				<l n="">Cynthia in exuuiis gaudet, victrixque recurrit,</l>
				<l n="">Et mea peruersa sauciat ora manu:</l>
				<l n="">Imponitque notam collo, morsuque cruentat:</l>
				<l n="">Praecipuaeque oculos, qui meruere, ferit.</l>
				<l n="">Atque vbi iam nostris lassauit brachia plagis,</l>
				<l n="">Lygdamus ad plutei fulcra sinistra iacens</l>
				<l n="">Eruitur, geniumque meum prostratus adorat.</l>
				<l n="">Lygdame nil potui, tecum ego captus eram.</l>
				<l n="">Supplicibus palmis tum demum ad foedera veni,</l>
				<l n="">Quum vix tangendos praebuit illa pedes.</l>
				<l n="">Atque ait, Admissae si vis me ignoscere culpae,</l>
				<l n="">Accipe, quae nostrae formula legis erit.</l>
				<l n="">Tu neque Pompeia spatiabere cultus in vmbra,</l>
				<l n="">Nec quum lasciuum sternet arena forum.</l>
				<l n="">Colla caue inflectas ad summum obliqua theatrum,</l>
				<l n="">Aut lectica tuae sudet aperta morae.</l>
				<l n="">Lygdamus in primis omnis mihi causa querelae</l>
				<l n="">Veneat, [et] pedibus vincula bina trahat.</l>
				<l n="">Indixit leges: respondi, Ego legibus vtar.</l>
				<l n="">Riserat imperio facta superba dato.</l>
				<l n="">Dein quaecunque locum externae tetigere puellae</l>
				<l n="">Suffocat, at pura limina tergit aqua.</l>
				<l n="">Imperat [et] totas iterum mutare lucernas,</l>
				<l n="">Terque meum tetigit sulfuris igne caput.</l>
				<l n="">Atque ita mutato per singula pallia lecto,</l>
				<l n="">Respondi: [et] toto soluimus arma toro.</l>
			</div>

			<div type="poem" n="9">
				<l n="">AMPHITRYONIADES qua tempestate iuue[n]cos</l>
				<l n="">Egerat a stabulis o Erithea tuis,</l>
				<l n="">Venit ad inuictos pecorosa palatia montes,</l>
				<l n="">Et statuit fessos fessus [et] ipse boues,</l>
				<l n="">Qua Velabra suo stagnabant flumine, quaque</l>
				<l n="">Nauta per vrbanas velificabat aquas.</l>
				<l n="">Sed non infido manserunt hospite Caco</l>
				<l n="">Incolumes, furto polluit ille Iouem.</l>
				<l n="">Incola Cacus erat, metuendo raptor ab antro,</l>
				<l n="">Per tria partitos qui dabat ora sonos.</l>
				<l n="">Hic, ne certa forent manifestae signa rapinae,</l>
				<l n="">Auersos cauda traxit in antra boues.</l>
				<l n="">Nec sine teste Deo furem sonuere iuuenci.</l>
				<l n="">Furis [et] implacidas diruit ira fores.</l>
				<l n="">Maenalio iacuit pulsus tria tempora ramo</l>
				<l n="">Cacus, [et] Alcides sic ait, Ite boues,</l>
				<l n="">Herculis ite boues, nostrae labor vltime clauae,</l>
				<l n="">Bis mihi quaesitae, bis mea praeda boues:</l>
				<l n="">Aruaque mugitu sancite boaria longo.</l>
				<l n="">Nobile erit Romae pascua vestra forum.</l>
				<l n="">Dixerat, [et] sicco torret sitis ora palato,</l>
				<l n="">Terraque non vllas foeta ministrat aquas.</l>
				<l n="">Sed procul inclusas audit ridere puellas.</l>
				<l n="">Lucus vbi vmbroso fecerat orbe nemus,</l>
				<l n="">Foemineae loca clausa Deae, fontesque piandos,</l>
				<l n="">Impune [et] nullis sacra retecta viris.</l>
				<l n="">Deuia puniceae velabant limina vittae.</l>
				<l n="">Putris odorato luxerat igne casa.</l>
				<l n="">Populus [et] longis ornabat frondibus aedem.</l>
				<l n="">Multaque cantantes vmbra tegebat aues.</l>
				<l n="">Huc ruit in siccam congesto puluere barbam,</l>
				<l n="">Et iacit ante fores verba minora Deo:</l>
				<l n="">Vos precor o luci sacro quae luditis antro,</l>
				<l n="">Pandite defessis hospita fana viris.</l>
				<l n="">Fontis egens erro, circoque sonantia lymphis.</l>
				<l n="">Et caua suscepto flumine palma sat est.</l>
				<l n="">Audistisne aliquem, tergo qui sustulit orbem?</l>
				<l n="">Ille ego sum. Alciden terra recepta vocat.</l>
				<l n="">Quis facta Herculeae non audit fortia clauae?</l>
				<l n="">Et nunquam ad natas irrita tela feras?</l>
				<l n="">Atque vni Stygias hominum luxisse tenebras?</l>
				<l n="">* * *</l>
				<l n="">Quod si Iunoni sacrum faceretis amarae,</l>
				<l n="">Non clausisset aquas ipsa nouerca suas.</l>
				<l n="">Sin aliquam vultusque meus, setaeque Leonis</l>
				<l n="">Terrent, [et] Libyco sole perusta coma:</l>
				<l n="">Idem ego Sidonia feci seruilia palla</l>
				<l n="">Officia, [et] Lyda pensa diurna colu.</l>
				<l n="">Mollis [et] hirsutum cepit mihi fascia pectus,</l>
				<l n="">Et manibus duris apta puella fui.</l>
				<l n="">Talibus Alcides. at talibus alma sacerdos</l>
				<l n="">Puniceo canas stamine vincta comas:</l>
				<l n="">Parce oculis, hospes, lucoque abscede verendo.</l>
				<l n="">Cede agedum, [et] tuta limina linque fuga.</l>
				<l n="">Interdicta viris metuenda lege piatur,</l>
				<l n="">Quae se summota vindicat ara casa.</l>
				<l n="">Magnam Tiresias aspexit Pallada vates,</l>
				<l n="">Fortia dum posita Gorgone membra lauat.</l>
				<l n="">Dii tibi dent alios fontes. haec lympha puellis</l>
				<l n="">Auia secreti limitis vna fuit.</l>
				<l n="">Sic anus. ille humeris postes concussit opacos,</l>
				<l n="">Nec tulit iratam ianua clausa sitim.</l>
				<l n="">At postquam exhausto iam flumine vicerat aestum,</l>
				<l n="">Ponit vix siccis tristia iura labris:</l>
				<l n="">Angulus hic mundi nunc me mea fata trahentem</l>
				<l n="">Accipit. haec fesso vix mihi terra patet:</l>
				<l n="">Maxima quae gregibus deuota est ara repertis,</l>
				<l n="">Ara per has, inquit, maxima facta manus,</l>
				<l n="">Haec nullis vnquam pateat veneranda puellis,</l>
				<l n="">Herculis eximii ne sit inulta sitis.</l>
				<l n="">Sancte pater salue, cui iam fauet aspera Iuno.</l>
				<l n="">Sancte, velis libro dexter inesse meo.</l>
				<l n="">Nunc quoniam manibus purgatum sanxerat orbem,</l>
				<l n="">Sic sanctum Tatiae composuere Cures.</l>
			</div>

			<div type="poem" n="10">
				<l n="">NVNC Iouis incipiam caussas aperire Feretri,</l>
				<l n="">Armaque de ducibus trina recepta tribus.</l>
				<l n="">Magnum iter ascendo, sed dat mihi gloria vires.</l>
				<l n="">Non iuuat ex facili lecta corona iugo.</l>
				<l n="">Imbuis exemplum primae tu, Romule, palmae</l>
				<l n="">Huius, [et] exuuiis plenus ab hoste redis,</l>
				<l n="">Tempore quo portas Ceninum Acrona petentem</l>
				<l n="">Victor in euersum cuspide fundis equum.</l>
				<l n="">Acron Herculeus Cenina ductor ab arce,</l>
				<l n="">Roma, tuis quondam finibus horror erat.</l>
				<l n="">Hic spolia ex humeris ausus sperare Quirinis,</l>
				<l n="">Ipse dedit, sed non sanguine sicca suo.</l>
				<l n="">Hunc videt ante cauas vibrantem spicula turres</l>
				<l n="">Romulus, [et] votis occupat ante ratis.</l>
				<l n="">Iuppiter, haec hodie tibi victima corruet Acron.</l>
				<l n="">Vouerat, [et] spolium corruit ille Ioui.</l>
				<l n="">Vrbis, virtutisque parens sic vincere sueuit,</l>
				<l n="">Qui tulit aprico frigida castra lare,</l>
				<l n="">Idem eques [et] frenis, idem fuit aptus aratris,</l>
				<l n="">Et galea hirsuta compta lupina iuba.</l>
				<l n="">Picta nec inducto fulgebat parma pyropo.</l>
				<l n="">Praebebant caesi baltea lenta boues.</l>
				<l n="">Cossus at insequitur Veientis caede Tolumni,</l>
				<l n="">Vincere quum Veios posse laboris erat.</l>
				<l n="">Nec dum vltra Tiberim belli sonus, vltima praeda</l>
				<l n="">Nomentum, [et] captae iugera pauca Corae.</l>
				<l n="">Et Veii veteres [et] vos tum praeda fuistis,</l>
				<l n="">Et vestro posita est aurea sella foro.</l>
				<l n="">Nunc intra muros pastoris buccina lenti</l>
				<l n="">Cantat, [et] in vestris ossibus arua metunt.</l>
				<l n="">Forte super portae dux Veius astitit arcem,</l>
				<l n="">Colloquiumque sua fretus ab vrbe dedit.</l>
				<l n="">Dumque aries murum cornu pulsabat aheno,</l>
				<l n="">Vineaque inductum longa tegebat opus,</l>
				<l n="">Cossus ait, Forti melius concurrere campo.</l>
				<l n="">Nec mora fit, plano sistit vterque gradu.</l>
				<l n="">Di Latias iuuere manus. desecta Tolumni</l>
				<l n="">Ceruix, Romanos sanguine lauit equos.</l>
				<l n="">Claudius a Reno traiectos arcuit hostes</l>
				<l n="">Belligerans. vasti parma relata ducis</l>
				<l n="">Virdomari. genus hic Reno iactabat ab ipso,</l>
				<l n="">Nobilis erectis fundere gesa rotis.</l>
				<l n="">Illi virgatis iaculantis ab agmine brachis,</l>
				<l n="">Torquis ab incisa decidit vnca gula.</l>
				<l n="">Nunc spolia in templo tria condita. caussa Feretri,</l>
				<l n="">Omine quod certo dux ferit ense ducem.</l>
				<l n="">Seu quia victa suis humeris haec arma ferebant,</l>
				<l n="">Hinc Feretri dicta est ara superba Iouis.</l>
			</div>

			<div type="poem" n="11">
				<l n="">DESINE, Paule, meum lacrimis vrgere sepulchrum.</l>
				<l n="">Panditur ad nullas ianua nigra preces.</l>
				<l n="">Quum semel infernas intrarunt funera leges,</l>
				<l n="">Non exorato stant adamante viae.</l>
				<l n="">Te licet orantem fuscae Deus audiat aulae,</l>
				<l n="">Nempe tuas lacrimas litora surda bibent.</l>
				<l n="">Vota mouent superos, vbi portitor aera recepit,</l>
				<l n="">Obserat herbosos lurida porta rogos.</l>
				<l n="">Sic moestae cecinere tubae, quum subdita nostrum</l>
				<l n="">Detraheret lecto fax inimica caput.</l>
				<l n="">Quid mihi coniugium Pauli, quid currus auorum</l>
				<l n="">Profuit? aut famae pignora tanta meae?</l>
				<l n="">Num minus immites habui Cornelia Parcas,</l>
				<l n="">Et sum quod digitis quinque leuatur onus?</l>
				<l n="">Damnatae noctes, [et] vos vada lenta paludes,</l>
				<l n="">Et quaecunque meos implicat vnda pedes,</l>
				<l n="">Immatura licet, tamen huc non noxia veni.</l>
				<l n="">Det pater huic vmbrae mollia iura meae.</l>
				<l n="">Aut si quis posita iudex sedet Aeacus vrna,</l>
				<l n="">In mea sortita iudicet ossa pila.</l>
				<l n="">Assideant fratres. iuxta Minoida sella, [et]</l>
				<l n="">Eumenidum intento turba seuera foro.</l>
				<l n="">Sisyphe mole vaces. taceant Ixionis orbes,</l>
				<l n="">Fallax Tantaleo corripiare liquor.</l>
				<l n="">Cerberus [et] nullas hodie petat improbus vmbras,</l>
				<l n="">Et iaceat tacita lapsa catena sera.</l>
				<l n="">Ipsa loquor pro me. si fallo, poena sororum,</l>
				<l n="">Infelix humeros vrgeat vrna meos.</l>
				<l n="">Si cui fama fuit per auita decora trophaei,</l>
				<l n="">Afra Numantinos regna loquuntur auos.</l>
				<l n="">Altera maternos exaequat turba Libones.</l>
				<l n="">Et domus est titulis vtraque fulta suis.</l>
				<l n="">Mox vbi iam facibus cessit praetexta maritis,</l>
				<l n="">Vinxit [et] acceptas altera vitta comas:</l>
				<l n="">Iungor, Paule, tuo sic discessura cubili.</l>
				<l n="">In lapide hoc vni nupta fuisse legar.</l>
				<l n="">Testor maiorum cineres tibi, Roma, colendos,</l>
				<l n="">Sub quorum titulis Africa tanta iaces:</l>
				<l n="">Et Persen proaui simulantem pectus Achillis,</l>
				<l n="">Quique tuas proauus fregit Achille domos:</l>
				<l n="">Me neque censurae legem mollisse, nec vlla</l>
				<l n="">Labe mea vestros erubuisse focos.</l>
				<l n="">Non erat exuuiis tantis Cornelia damnum:</l>
				<l n="">Quin [et] erat magnae pars imitanda domus.</l>
				<l n="">Nec mea mutata est aetas. sine crimine tota est.</l>
				<l n="">Viximus insignes inter vtranque facem.</l>
				<l n="">Mi natura dedit leges a sanguine ductas,</l>
				<l n="">Nec possim melior iudicis esse metu.</l>
				<l n="">Quaelibet austeras de me ferat vrna tabellas,</l>
				<l n="">Turpior assensu non erit vlla meo.</l>
				<l n="">Vel tu, quae tardam mouisti fune Cybellem,</l>
				<l n="">Claudia turritae rara ministra Deae:</l>
				<l n="">Vel cui commissos quum Vesta reposceret ignes,</l>
				<l n="">Exhibuit viuos carbasus alba focos.</l>
				<l n="">Nec te dulce caput mater Scribonia laesi.</l>
				<l n="">In me mutatum quid, nisi fata, velis?</l>
				<l n="">Maternis laudor lacrimis, vrbisque querelis.</l>
				<l n="">Defensa [et] gemitu Caesaris ossa mea.</l>
				<l n="">Ille sua nata dignam vixisse sororem</l>
				<l n="">Increpat: [et] lacrimas vidimus ire Deo.</l>
				<l n="">Et tamen emerui generosos vestis honores,</l>
				<l n="">Nec mea de sterili facta rapina domo.</l>
				<l n="">Tu, Lepide, [et] te, Paule, meum post fata leuamen,</l>
				<l n="">(Condita sunt vestro numina nostra sinu)</l>
				<l n="">Vidimus, [et] fratrem sellam geminasse curulem:</l>
				<l n="">Consule quo facto tempore rapta soror.</l>
				<l n="">Et bene habet. nunquam mater lugubria sumsi.</l>
				<l n="">Venit in exequias tota caterua meas.</l>
				<l n="">Nunc tibi commendo communia pignora natos.</l>
				<l n="">Haec cura [et] cineri spirat inusta meo.</l>
				<l n="">Fungere maternis vicibus, pater. illa meorum</l>
				<l n="">Omnis erit collo turba ferenda tuo.</l>
				<l n="">Oscula quum dederis tua flentibus, adiice matris.</l>
				<l n="">Tota domus coepit nunc onus esse tuum.</l>
				<l n="">Et si quid doliturus eris, sine testibus illis.</l>
				<l n="">Quum venient, siccis oscula falle genis.</l>
				<l n="">Sat tibi sint noctes, quas de me, Paule, fatiges:</l>
				<l n="">Somniaque in faciem credita saepe meam.</l>
				<l n="">Atque vbi secreto nostra ad simulacra loqueris,</l>
				<l n="">Vt responsurae singula verba iace.</l>
				<l n="">Seu tamen aduersum mutarit ianua lectum,</l>
				<l n="">Sederit [et] nostro cauta nouerca toro:</l>
				<l n="">Coniugium, pueri, laudate [et] ferte paternum.</l>
				<l n="">Capta dabit vestris moribus illa manus.</l>
				<l n="">Nec matrem laudate nimis. collata priori</l>
				<l n="">Vertet in offensas libera verba suas.</l>
				<l n="">Seu memor ille mea contentus manserit vmbra,</l>
				<l n="">Et tanti cineres duxerit esse meos:</l>
				<l n="">Discite venturam iam nunc sentire senectam,</l>
				<l n="">Coelibis ad curas nec vacet vlla via.</l>
				<l n="">Quod mihi detractu[m] est, vestros accedat ad annos,</l>
				<l n="">Prole mea Paulum sic iuuat esse senem.</l>
				<l n="">Filia tu specimen censurae nacta paternae</l>
				<l n="">Fac teneas vnum nos imitata virum.</l>
				<l n="">Et serie fulcite genus. mihi cymba volenti</l>
				<l n="">Soluitur aucturis tot mea facta malis.</l>
				<l n="">Haec est feminei merces extrema triumphi,</l>
				<l n="">Laudat vbi emeritum libera fama rogum.</l>
				<l n="">Caussa perorata est. flentes me surgite testes.</l>
				<l n="">Dum precium vitae grata rependit humus,</l>
				<l n="">Moribus [et] caelum patuit, sim digna merendo,</l>
				<l n="">Cuius honoratis ossa vehantur equis.</l>
			</div>
		</div>
	</body>
</text>
</TEI>
