<?xml version="1.0" encoding="utf-8"?><?oxygen RNGSchema="tei-analysis.rng" type="xml"?> 
<?xml-stylesheet type="text/xsl" href="proofing/chs-gp.xsl"?>
<TEI xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title xml:lang="eng">Propertius: Elegies (Butler-Barber 1933)</title>
                <editor xml:id="rc">Randall Childree</editor>
            </titleStmt>
            <editionStmt>
                <edition>The Elegies of Propertius. Edited with an introduction and commentary by Harold Edgeworth Butler and Eric Arthur Barber. ****
                </edition>
                <respStmt>
                    <name>Furman University</name>
                    <resp>Randall Childree, editor</resp>
                </respStmt>
            </editionStmt>
            <publicationStmt>
                <publisher> Furman University </publisher>
                <authority>
                    <name>Departmento of Classics</name>
                </authority>
            </publicationStmt>
            <sourceDesc>File created electronically.</sourceDesc>
        </fileDesc>
        <profileDesc>
            <langUsage>
                <language ident="eng">English</language>
                <language ident="lat">Latin</language>
            </langUsage>
        </profileDesc>
    </teiHeader>
<text xml:lang="lat">
	<body>
		<div type="book" n="1">
			<div type="poem" n="1">
				<l n="1">CYNTHIA prima suis miserum me cepit ocellis,</l>
				<l n="2">contactum nullis ante cupidinibus.</l>
				<l n="3">tum mihi constantis deiecit lumina fastus</l>
				<l n="4">et caput impositis pressit Amor pedibus,</l>
				<l n="5">donec me docuit castas odisse puellas</l>
				<l n="6">improbus, et nullo uiuere consilio.</l>
				<l n="7">et mihi iam toto furor hic non deficit anno,</l>
				<l n="8">cum tamen aduersos cogor habere deos.</l>
				<l n="9">Milanion nullos fugiendo, Tulle, labores</l>
				<l n="10">saeuitiam durae contudit Iasidos.</l>
				<l n="11">nam modo Partheniis amens errabat in antris,</l>
				<l n="12">ibat et hirsutas ille uidere feras;</l>
				<l n="13">ille etiam Hylaei percussus uulnere rami</l>
				<l n="14">saucius Arcadiis rupibus ingemuit.</l>
				<l n="15">ergo uelocem potuit domuisse puellam:</l>
				<l n="16">tantum in amore preces et benefacta ualent.</l>
				<l n="17">in me tardus Amor non ullas cogitat artes,</l>
				<l n="18">nec meminit notas, ut prius, ire uias.</l>
				<l n="19">at uos, deductae quibus est fallacia lunae</l>
				<l n="20">et labor in magicis sacra piare focis,</l>
				<l n="21">en agedum dominae mentem conuertite nostrae,</l>
				<l n="22">et facite illa meo palleat ore magis!</l>
				<l n="23">tunc ego crediderim uobis et sidera et amnes</l>
				<l n="24">posse Cytinaeis ducere carminibus.</l>
				<l n="25">aut uos, qui sero lapsum reuocatis, amici,</l>
				<l n="26">quaerite non sani pectoris auxilia.</l>
				<l n="27">fortiter et ferrum saeuos patiemur et ignes,</l>
				<l n="28">sit modo libertas quae uelit ira loqui.</l>
				<l n="29">ferte per extremas gentes et ferte per undas,</l>
				<l n="30">qua non ulla meum femina norit iter:</l>
				<l n="31">uos remanete, quibus facili deus annuit aure,</l>
				<l n="32">sitis et in tuto semper amore pares.</l>
				<l n="33">in me nostra Venus noctes exercet amaras,</l>
				<l n="34">et nullo uacuus tempore defit amor.</l>
				<l n="35">hoc, moneo, uitate malum: sua quemque moretur</l>
				<l n="36">cura, neque assueto mutet amore locum.</l>
				<l n="37">quod si quis monitis tardas aduerterit aures,</l>
				<l n="38">heu referet quanto uerba dolore mea!</l>
			</div>

			<div type="poem" n="2">
				<l n="">QVID iuuat ornato procedere, uita, capillo</l>
				<l n="">et tenues Coa ueste mouere sinus?</l>
				<l n="">aut quid Orontea crines perfundere murra,</l>
				<l n="">teque peregrinis uendere muneribus;</l>
				<l n="">naturaeque decus mercato perdere cultu,</l>
				<l n="">nec sinere in propriis membra nitere bonis?</l>
				<l n="">crede mihi, non ulla tua est medicina figurae:</l>
				<l n="">nudus Amor formae non amat artificem.</l>
				<l n="">aspice quos summittat humus formosa colores;</l>
				<l n="">ut ueniant hederae sponte sua melius,</l>
				<l n="">surgat et in solis formosius arbutus antris,</l>
				<l n="">et sciat indociles currere lympha uias.</l>
				<l n="">litora natiuis persuadent picta lapillis,</l>
				<l n="">et uolucres nulla dulcius arte canunt.</l>
				<l n="">non sic Leucippis succendit Castora Phoebe,</l>
				<l n="">Pollucem cultu non Hilaira soror;</l>
				<l n="">non, Idae et cupido quondam discordia Phoebo,</l>
				<l n="">Eueni patriis filia litoribus;</l>
				<l n="">nec Phrygium falso traxit candore maritum</l>
				<l n="">auecta externis Hippodamia rotis:</l>
				<l n="">sed facies aderat nullis obnoxia gemmis,</l>
				<l n="">qualis Apelleis est color in tabulis.</l>
				<l n="">non illis studium uulgo conquirere amantes:</l>
				<l n="">illis ampla satis forma pudicitia.</l>
				<l n="">non ego nunc uereor ne sim tibi uilior istis:</l>
				<l n="">uni si qua placet, culta puella sat est;</l>
				<l n="">cum tibi praesertim Phoebus sua carmina donet</l>
				<l n="">Aoniamque libens Calliopea lyram,</l>
				<l n="">unica nec desit iucundis gratia uerbis,</l>
				<l n="">omnia quaeque Venus, quaeque Minerua probat.</l>
				<l n="">his tu semper eris nostrae gratissima uitae,</l>
				<l n="">taedia dum miserae sint tibi luxuriae.</l>
			</div>

			<div type="poem" n="3">
				<l n="">QVALIS Thesea iacuit cedente carina</l>
				<l n="">languida desertis Cnosia litoribus;</l>
				<l n="">qualis et accubuit primo Cepheia somno</l>
				<l n="">libera iam duris cotibus Andromede;</l>
				<l n="">nec minus assiduis Edonis fessa choreis</l>
				<l n="">qualis in herboso concidit Apidano:</l>
				<l n="">talis uisa mihi mollem spirare quietem</l>
				<l n="">Cynthia non certis nixa caput manibus,</l>
				<l n="">ebria cum multo traherem uestigia Baccho,</l>
				<l n="">et quaterent sera nocte facem pueri.</l>
				<l n="">hanc ego, nondum etiam sensus deperditus omnes,</l>
				<l n="">molliter impresso conor adire toro;</l>
				<l n="">et quamuis duplici correptum ardore iuberent</l>
				<l n="">hac Amor hac Liber, durus uterque deus,</l>
				<l n="">subiecto leuiter positam temptare lacerto</l>
				<l n="">osculaque admota sumere et arma manu,</l>
				<l n="">non tamen ausus eram dominae turbare quietem,</l>
				<l n="">expertae metuens iurgia saeuitiae;</l>
				<l n="">sed sic intentis haerebam fixus ocellis,</l>
				<l n="">Argus ut ignotis cornibus Inachidos.</l>
				<l n="">et modo soluebam nostra de fronte corollas</l>
				<l n="">ponebamque tuis, Cynthia, temporibus;</l>
				<l n="">et modo gaudebam lapsos formare capillos;</l>
				<l n="">nunc furtiua cauis poma dabam manibus;</l>
				<l n="">omniaque ingrato largibar munera somno,</l>
				<l n="">munera de prono saepe uoluta sinu;</l>
				<l n="">et quotiens raro duxti suspiria motu,</l>
				<l n="">obstupui uano credulus auspicio,</l>
				<l n="">ne qua tibi insolitos portarent uisa timores,</l>
				<l n="">neue quis inuitam cogeret esse suam:</l>
				<l n="">donec diuersas praecurrens luna fenestras,</l>
				<l n="">luna moraturis sedula luminibus,</l>
				<l n="">compositos leuibus radiis patefecit ocellos.</l>
				<l n="">sic ait in molli fixa toro cubitum:</l>
				<l n="">‘Tandem te nostro referens iniuria lecto</l>
				<l n="">alterius clausis expulit e foribus?</l>
				<l n="">namque ubi longa meae consumpsti tempora noctis,</l>
				<l n="">languidus exactis, ei mihi, sideribus?</l>
				<l n="">o utinam tales perducas, improbe, noctes,</l>
				<l n="">me miseram quales semper habere iubes!</l>
				<l n="">nam modo purpureo fallebam stamine somnum,</l>
				<l n="">rursus et Orpheae carmine, fessa, lyrae;</l>
				<l n="">interdum leuiter mecum deserta querebar</l>
				<l n="">externo longas saepe in amore moras:</l>
				<l n="">dum me iucundis lapsam sopor impulit alis.</l>
				<l n="">illa fuit lacrimis ultima cura meis.’</l>
			</div>

			<div type="poem" n="4">
				<l n="">QVID mihi tam multas laudando, Basse, puellas</l>
				<l n="">mutatum domina cogis abire mea?</l>
				<l n="">quid me non pateris uitae quodcumque sequetur</l>
				<l n="">hoc magis assueto ducere seruitio?</l>
				<l n="">tu licet Antiopae formam Nycteidos, et tu</l>
				<l n="">Spartanae referas laudibus Hermionae,</l>
				<l n="">et quascumque tulit formosi temporis aetas;</l>
				<l n="">Cynthia non illas nomen habere sinat:</l>
				<l n="">nedum, si leuibus fuerit collata figuris,</l>
				<l n="">inferior duro iudice turpis eat.</l>
				<l n="">haec sed forma mei pars est extrema furoris;</l>
				<l n="">sunt maiora, quibus, Basse, perire iuuat:</l>
				<l n="">ingenuus color et multis decus artibus, et quae</l>
				<l n="">gaudia sub tacita ducere ueste libet.</l>
				<l n="">quo magis et nostros contendis soluere amores,</l>
				<l n="">hoc magis accepta fallit uterque fide.</l>
				<l n="">non impune feres: sciet haec insana puella</l>
				<l n="">et tibi non tacitis uocibus hostis erit;</l>
				<l n="">nec tibi me post haec committet Cynthia nec te</l>
				<l n="">quaeret; erit tanti criminis illa memor,</l>
				<l n="">et te circum omnes alias irata puellas</l>
				<l n="">differet; heu nullo limine carus eris.</l>
				<l n="">nullas illa suis contemnet fletibus aras,</l>
				<l n="">et quicumque sacer, qualis ubique, lapis.</l>
				<l n="">non ullo grauius temptatur Cynthia damno,</l>
				<l n="">quam sibi cum rapto cessat amore decus,</l>
				<l n="">praecipue nostro. maneat sic semper, adoro,</l>
				<l n="">nec quicquam ex illa quod querar inueniam!</l>
			</div>

			<div type="poem" n="5">
				<l n="">INVIDE, tu tandem uoces compesce molestas</l>
				<l n="">et sine nos cursu, quo sumus, ire pares!</l>
				<l n="">quid tibi uis, insane? meos sentire furores?</l>
				<l n="">infelix, properas ultima nosse mala,</l>
				<l n="">et miser ignotos uestigia ferre per ignes,</l>
				<l n="">et bibere e tota toxica Thessalia.</l>
				<l n="">non est illa uagis similis collata puellis:</l>
				<l n="">molliter irasci non sciet illa tibi.</l>
				<l n="">quod si forte tuis non est contraria uotis,</l>
				<l n="">at tibi curarum milia quanta dabit!</l>
				<l n="">non tibi iam somnos, non illa relinquet ocellos:</l>
				<l n="">illa feros animis alligat una uiros.</l>
				<l n="">a, mea contemptus quotiens ad limina curres,</l>
				<l n="">cum tibi singultu fortia uerba cadent,</l>
				<l n="">et tremulus maestis orietur fletibus horror,</l>
				<l n="">et timor informem ducet in ore notam,</l>
				<l n="">et quaecumque uoles fugient tibi uerba querenti,</l>
				<l n="">nec poteris, qui sis aut ubi, nosse miser!</l>
				<l n="">tum graue seruitium nostrae cogere puellae</l>
				<l n="">discere et exclusum quid sit abire domum;</l>
				<l n="">nec iam pallorem totiens mirabere nostrum,</l>
				<l n="">aut cur sim toto corpore nullus ego.</l>
				<l n="">nec tibi nobilitas poterit succurrere amanti:</l>
				<l n="">nescit Amor priscis cedere imaginibus.</l>
				<l n="">quod si parua tuae dederis uestigia culpae,</l>
				<l n="">quam cito de tanto nomine rumor eris!</l>
				<l n="">non ego tum potero solacia ferre roganti,</l>
				<l n="">cum mihi nulla mei sit medicina mali:</l>
				<l n="">sed pariter miseri socio cogemur amore</l>
				<l n="">alter in alterius mutua flere sinu.</l>
				<l n="">quare, quid possit mea Cynthia, desine, Galle,</l>
				<l n="">quaerere: non impune illa rogata uenit.</l>
			</div>

			<div type="poem" n="6">
				<l n="">NON ego nunc Hadriae uereor mare noscere tecum,</l>
				<l n="">Tulle, neque Aegaeo ducere uela salo,</l>
				<l n="">cum quo Rhipaeos possim conscendere montes</l>
				<l n="">ulteriusque domo uadere Memnonia;</l>
				<l n="">sed me complexae remorantur uerba puellae,</l>
				<l n="">mutatoque graues saepe colore preces.</l>
				<l n="">illa mihi totis argutat noctibus ignes,</l>
				<l n="">et queritur nullos esse relicta deos;</l>
				<l n="">illa meam mihi iam se denegat, illa minatur,</l>
				<l n="">quae solet irato tristis amica uiro.</l>
				<l n="">his ego non horam possum durare querelis:</l>
				<l n="">a pereat, si quis lentus amare potest!</l>
				<l n="">an mihi sit tanti doctas cognoscere Athenas</l>
				<l n="">atque Asiae ueteres cernere diuitias,</l>
				<l n="">ut mihi deducta faciat conuicia puppi</l>
				<l n="">Cynthia et insanis ora notet manibus,</l>
				<l n="">osculaque opposito dicat sibi debita uento,</l>
				<l n="">et nihil infido durius esse uiro?</l>
				<l n="">tu patrui meritas conare anteire secures,</l>
				<l n="">et uetera oblitis iura refer sociis.</l>
				<l n="">nam tua non aetas umquam cessauit amori,</l>
				<l n="">semper at armatae cura fuit patriae;</l>
				<l n="">et tibi non umquam nostros puer iste labores</l>
				<l n="">afferat et lacrimis omnia nota meis!</l>
				<l n="">me sine, quem semper uoluit fortuna iacere,</l>
				<l n="">hanc animam extrema reddere nequitia.</l>
				<l n="">multi longinquo periere in amore libenter,</l>
				<l n="">in quorum numero me quoque terra tegat.</l>
				<l n="">non ego sum laudi, non natus idoneus armis:</l>
				<l n="">hanc me militiam fata subire uolunt.</l>
				<l n="">at tu seu mollis qua tendit Ionia, seu qua</l>
				<l n="">Lydia Pactoli tingit arata liquor;</l>
				<l n="">seu pedibus terras seu pontum carpere remis</l>
				<l n="">ibis, et accepti pars eris imperii:</l>
				<l n="">tum tibi si qua mei ueniet non immemor hora,</l>
				<l n="">uiuere me duro sidere certus eris.</l>
			</div>

			<div type="poem" n="7">
				<l n="">DVM tibi Cadmeae dicuntur, Pontice, Thebae</l>
				<l n="">armaque fraternae tristia militiae,</l>
				<l n="">atque, ita sim felix, primo contendis Homero,</l>
				<l n="">(sint modo fata tuis mollia carminibus:)</l>
				<l n="">nos, ut consuemus, nostros agitamus amores,</l>
				<l n="">atque aliquid duram quaerimus in dominam;</l>
				<l n="">nec tantum ingenio quantum seruire dolori</l>
				<l n="">cogor et aetatis tempora dura queri.</l>
				<l n="">hic mihi conteritur uitae modus, haec mea fama est,</l>
				<l n="">hinc cupio nomen carminis ire mei.</l>
				<l n="">me laudent doctae solum placuisse puellae,</l>
				<l n="">Pontice, et iniustas saepe tulisse minas;</l>
				<l n="">me legat assidue post haec neglectus amator,</l>
				<l n="">et prosint illi cognita nostra mala.</l>
				<l n="">te quoque si certo puer hic concusserit arcu,</l>
				<l n="">quo nolim nostros te uiolasse deos,</l>
				<l n="">longe castra tibi, longe miser agmina septem</l>
				<l n="">flebis in aeterno surda iacere situ;</l>
				<l n="">et frustra cupies mollem componere uersum,</l>
				<l n="">nec tibi subiciet carmina serus amor.</l>
				<l n="">tum me non humilem mirabere saepe poetam,</l>
				<l n="">tunc ego Romanis praeferar ingeniis;</l>
				<l n="">nec poterunt iuuenes nostro reticere sepulcro</l>
				<l n="">‘Ardoris nostri magne poeta, iaces.’</l>
				<l n="">tu caue nostra tuo contemnas carmina fastu:</l>
				<l n="">saepe uenit magno faenore tardus amor.</l>
			</div>

			<div type="poem" n="8a">
				<l n="">TVNE igitur demens, nec te mea cura moratur?</l>
				<l n="">an tibi sum gelida uilior Illyria?</l>
				<l n="">et tibi iam tanti, quicumque est, iste uidetur,</l>
				<l n="">ut sine me uento quolibet ire uelis?</l>
				<l n="">tune audire potes uesani murmura ponti</l>
				<l n="">fortis, et in dura naue iacere potes?</l>
				<l n="">tu pedibus teneris positas fulcire pruinas,</l>
				<l n="">tu potes insolitas, Cynthia, ferre niues?</l>
				<l n="">o utinam hibernae duplicentur tempora brumae,</l>
				<l n="">et sit iners tardis nauita Vergiliis,</l>
				<l n="">nec tibi Tyrrhena soluatur funis harena,</l>
				<l n="">neue inimica meas eleuet aura preces!</l>
				<l n="">atque ego non uideam tales subsidere uentos,</l>
				<l n="">cum tibi prouectas auferet unda rates,</l>
				<l n="">et me defixum uacua patietur in ora</l>
				<l n="">crudelem infesta saepe uocare manu!</l>
				<l n="">sed quocumque modo de me, periura, mereris,</l>
				<l n="">sit Galatea tuae non aliena uiae:</l>
				<l n="">utere felici praeuecta Ceraunia remo;</l>
				<l n="">accipiat placidis Oricos aequoribus.</l>
				<l n="">nam me non ullae poterunt corrumpere, de te</l>
				<l n="">quin ego, uita, tuo limine uera querar;</l>
				<l n="">nec me deficiet nautas rogitare citatos</l>
				<l n="">‘Dicite, quo portu clausa puella mea est?’</l>
				<l n="">et dicam ‘Licet Atraciis considat in oris,</l>
				<l n="">et licet Hylleis, illa futura mea est.’</l>
			</div>

			<div type="poem" n="8b">
				<l n="">HIC erit! hic iurata manet! rumpantur iniqui!</l>
				<l n="">uicimus: assiduas non tulit illa preces.</l>
				<l n="">falsa licet cupidus deponat gaudia liuor:</l>
				<l n="">destitit ire nouas Cynthia nostra uias.</l>
				<l n="">illi carus ego et per me carissima Roma</l>
				<l n="">dicitur, et sine me dulcia regna negat.</l>
				<l n="">illa uel angusto mecum requiescere lecto</l>
				<l n="">et quocumque modo maluit esse mea,</l>
				<l n="">quam sibi dotatae regnum uetus Hippodamiae,</l>
				<l n="">et quas Elis opes ante pararat equis.</l>
				<l n="">quamuis magna daret, quamuis maiora daturus,</l>
				<l n="">non tamen illa meos fugit auara sinus.</l>
				<l n="">hanc ego non auro, non Indis flectere conchis,</l>
				<l n="">sed potui blandi carminis obsequio.</l>
				<l n="">sunt igitur Musae, neque amanti tardus Apollo,</l>
				<l n="">quis ego fretus amo: Cynthia rara mea est!</l>
				<l n="">nunc mihi summa licet contingere sidera plantis:</l>
				<l n="">siue dies seu nox uenerit, illa mea est!</l>
				<l n="">nec mihi riualis certos subducit amores:</l>
				<l n="">ista meam norit gloria canitiem.</l>
			</div>

			<div type="poem" n="9">
				<l n="">DICEBAM tibi uenturos, irrisor, amores,</l>
				<l n="">nec tibi perpetuo libera uerba fore:</l>
				<l n="">ecce iaces supplexque uenis ad iura puellae,</l>
				<l n="">et tibi nunc quaeuis imperat empta modo.</l>
				<l n="">non me Chaoniae uincant in amore columbae</l>
				<l n="">dicere, quos iuuenes quaeque puella domet.</l>
				<l n="">me dolor et lacrimae merito fecere peritum:</l>
				<l n="">atque utinam posito dicar amore rudis!</l>
				<l n="">quid tibi nunc misero prodest graue dicere carmen</l>
				<l n="">aut Amphioniae moenia flere lyrae?</l>
				<l n="">plus in amore ualet Mimnermi uersus Homero:</l>
				<l n="">carmina mansuetus leuia quaerit Amor.</l>
				<l n="">i quaeso et tristes istos compone libellos,</l>
				<l n="">et cane quod quaeuis nosse puella uelit!</l>
				<l n="">quid si non esset facilis tibi copia? nunc tu</l>
				<l n="">insanus medio flumine quaeris aquam.</l>
				<l n="">necdum etiam palles, uero nec tangeris igni:</l>
				<l n="">haec est uenturi prima fauilla mali.</l>
				<l n="">tum magis Armenias cupies accedere tigres</l>
				<l n="">et magis infernae uincula nosse rotae,</l>
				<l n="">quam pueri totiens arcum sentire medullis</l>
				<l n="">et nihil iratae posse negare tuae.</l>
				<l n="">nullus Amor cuiquam faciles ita praebuit alas,</l>
				<l n="">ut non alterna presserit ille manu.</l>
				<l n="">nec te decipiat, quod sit satis illa parata:</l>
				<l n="">acrius illa subit, Pontice, si qua tua est,</l>
				<l n="">quippe ubi non liceat uacuos seducere ocellos,</l>
				<l n="">nec uigilare alio nomine cedat Amor.</l>
				<l n="">qui non ante patet, donec manus attigit ossa:</l>
				<l n="">quisquis es, assiduas a fuge blanditias!</l>
				<l n="">illis et silices et possint cedere quercus,</l>
				<l n="">nedum tu possis, spiritus iste leuis.</l>
				<l n="">quare, si pudor est, quam primum errata fatere:</l>
				<l n="">dicere quo pereas saepe in amore leuat.</l>
			</div>

			<div type="poem" n="10">
				<l n="">O IVCVNDA quies, primo cum testis amori</l>
				<l n="">affueram uestris conscius in lacrimis!</l>
				<l n="">o noctem meminisse mihi iucunda uoluptas,</l>
				<l n="">o quotiens uotis illa uocanda meis,</l>
				<l n="">cum te complexa morientem, Galle, puella</l>
				<l n="">uidimus et longa ducere uerba mora!</l>
				<l n="">quamuis labentes premeret mihi somnus ocellos</l>
				<l n="">et mediis caelo Luna ruberet equis,</l>
				<l n="">non tamen a uestro potui secedere lusu:</l>
				<l n="">tantus in alternis uocibus ardor erat.</l>
				<l n="">sed quoniam non es ueritus concedere nobis,</l>
				<l n="">accipe commissae munera laetitiae:</l>
				<l n="">non solum uestros didici reticere dolores,</l>
				<l n="">est quiddam in nobis maius, amice, fide.</l>
				<l n="">possum ego diuersos iterum coniungere amantes</l>
				<l n="">et dominae tardas possum aperire fores;</l>
				<l n="">et possum alterius curas sanare recentes,</l>
				<l n="">nec leuis in uerbis est medicina meis.</l>
				<l n="">Cynthia me docuit semper quae cuique petenda</l>
				<l n="">quaeque cauenda forent: non nihil egit Amor.</l>
				<l n="">tu caue ne tristi cupias pugnare puellae,</l>
				<l n="">neue superba loqui, neue tacere diu;</l>
				<l n="">neu, si quid petiit, ingrata fronte negaris,</l>
				<l n="">neu tibi pro uano uerba benigna cadant.</l>
				<l n="">irritata uenit, quando contemnitur illa,</l>
				<l n="">nec meminit iustas ponere laesa minas:</l>
				<l n="">at quo sis humilis magis et subiectus amori,</l>
				<l n="">hoc magis effectu saepe fruare bono.</l>
				<l n="">is poterit felix una remanere puella,</l>
				<l n="">qui numquam uacuo pectore liber erit.</l>
			</div>

			<div type="poem" n="11">
				<l n="">ECQVID te mediis cessantem, Cynthia, Bais,</l>
				<l n="">qua iacet Herculeis semita litoribus,</l>
				<l n="">et modo Thesproti mirantem subdita regno</l>
				<l n="">et modo Misenis aequora nobilibus,</l>
				<l n="">nostri cura subit memores, a, ducere noctes?</l>
				<l n="">ecquis in extremo restat amore locus?</l>
				<l n="">an te nescio quis simulatis ignibus hostis</l>
				<l n="">sustulit e nostris, Cynthia, carminibus?</l>
				<l n="">atque utinam mage te, remis confisa minutis,</l>
				<l n="">paruula Lucrina cumba moretur aqua,</l>
				<l n="">aut teneat clausam tenui Teuthrantis in unda</l>
				<l n="">alternae facilis cedere lympha manu,</l>
				<l n="">quam uacet alterius blandos audire susurros</l>
				<l n="">molliter in tacito litore compositam!—</l>
				<l n="">ut solet amoto labi custode puella</l>
				<l n="">perfida, communes nec meminisse deos:</l>
				<l n="">non quia perspecta non es mihi cognita fama,</l>
				<l n="">sed quod in hac omnis parte timetur amor.</l>
				<l n="">ignosces igitur, si quid tibi triste libelli</l>
				<l n="">attulerint nostri: culpa timoris erit.</l>
				<l n="">a mihi non maior carae custodia matris!</l>
				<l n="">haud sine te uitae cura sit ulla meae.</l>
				<l n="">tu mihi sola domus, tu, Cynthia, sola parentes,</l>
				<l n="">omnia tu nostrae tempora laetitiae.</l>
				<l n="">seu tristis ueniam seu contra laetus amicis,</l>
				<l n="">quicquid ero, dicam ‘Cynthia causa fuit.'</l>
				<l n="">tu modo quam primum corruptas desere Baias:</l>
				<l n="">multis ista dabunt litora discidium,</l>
				<l n="">litora quae fuerunt castis inimica puellis:</l>
				<l n="">a pereant Baiae, crimen amoris, aquae!</l>
			</div>

			<div type="poem" n="12">
				<l n="">QVID mihi desidiae non cessas fingere crimen,</l>
				<l n="">quod faciat nobis, conscia Roma, moram?</l>
				<l n="">tam multa illa meo diuisa est milia lecto,</l>
				<l n="">quantum Hypanis Veneto dissidet Eridano;</l>
				<l n="">nec mihi consuetos amplexu nutrit amores</l>
				<l n="">Cynthia, nec nostra dulcis in aure sonat.</l>
				<l n="">olim gratus eram: non illo tempore cuiquam</l>
				<l n="">contigit ut simili posset amare fide.</l>
				<l n="">inuidiae fuimus: non me deus obruit? an quae</l>
				<l n="">lecta Prometheis diuidit herba iugis?</l>
				<l n="">non sum ego qui fueram: mutat uia longa puellas.</l>
				<l n="">quantus in exiguo tempore fugit amor!</l>
				<l n="">nunc primum longas solus cognoscere noctes</l>
				<l n="">cogor et ipse meis auribus esse grauis.</l>
				<l n="">felix, qui potuit praesenti flere puellae;</l>
				<l n="">non nihil aspersis gaudet Amor lacrimis:</l>
				<l n="">aut si despectus potuit mutare calores,</l>
				<l n="">sunt quoque translato gaudia seruitio.</l>
				<l n="">mi neque amare aliam neque ab hac desistere fas est:</l>
				<l n="">Cynthia prima fuit, Cynthia finis erit.</l>
			</div>

			<div type="poem" n="13">
				<l n="">TV, quod saepe soles, nostro laetabere casu,</l>
				<l n="">Galle, quod abrepto solus amore uacem.</l>
				<l n="">at non ipse tuas imitabor, perfide, uoces:</l>
				<l n="">fallere te numquam, Galle, puella uelit.</l>
				<l n="">dum tibi deceptis augetur fama puellis,</l>
				<l n="">certus et in nullo quaeris amore moram,</l>
				<l n="">perditus in quadam tardis pallescere curis</l>
				<l n="">incipis, et primo lapsus abire gradu.</l>
				<l n="">haec erit illarum contempti poena doloris:</l>
				<l n="">multarum miseras exiget una uices.</l>
				<l n="">haec tibi uulgares istos compescet amores,</l>
				<l n="">nec noua quaerendo semper amicus eris.</l>
				<l n="">haec ego non rumore malo, non augure doctus;</l>
				<l n="">uidi ego: me, quaeso, teste negare potes?</l>
				<l n="">uidi ego te toto uinctum languescere collo</l>
				<l n="">et flere iniectis, Galle, diu manibus,</l>
				<l n="">et cupere optatis animam deponere uerbis,</l>
				<l n="">et quae deinde meus celat, amice, pudor.</l>
				<l n="">non ego complexus potui diducere uestros:</l>
				<l n="">tantus erat demens inter utrosque furor.</l>
				<l n="">non sic Haemonio Salmonida mixtus Enipeo</l>
				<l n="">Taenarius facili pressit amore deus,</l>
				<l n="">nec sic caelestem flagrans amor Herculis Heben</l>
				<l n="">sensit ab Oetaeis gaudia prima iugis.</l>
				<l n="">una dies omnes potuit praecurrere amantes:</l>
				<l n="">nam tibi non tepidas subdidit illa faces,</l>
				<l n="">nec tibi praeteritos passa est succedere fastus,</l>
				<l n="">nec sinet abduci: te tuus ardor aget.</l>
				<l n="">nec mirum, cum sit Ioue dignae proxima Ledae</l>
				<l n="">et Ledae partu gratior, una tribus;</l>
				<l n="">illa sit Inachiis et blandior heroinis,</l>
				<l n="">illa suis uerbis cogat amare Iouem.</l>
				<l n="">tu uero, quoniam semel es periturus amore,</l>
				<l n="">utere: non alio limine dignus eras.</l>
				<l n="">quae tibi sit felix quoniam nouus incidit error;</l>
				<l n="">et quodcumque uoles, una sit ista tibi.</l>
			</div>

			<div type="poem" n="14">
				<l n="">TV licet abiectus Tiberina molliter unda</l>
				<l n="">Lesbia Mentoreo uina bibas opere,</l>
				<l n="">et modo tam celeres mireris currere lintres</l>
				<l n="">et modo tam tardas funibus ire rates;</l>
				<l n="">et nemus omne satas intendat uertice siluas,</l>
				<l n="">urgetur quantis Caucasus arboribus;</l>
				<l n="">non tamen ista meo ualeant contendere amori:</l>
				<l n="">nescit Amor magnis cedere diuitiis.</l>
				<l n="">nam siue optatam mecum trahit illa quietem,</l>
				<l n="">seu facili totum ducit amore diem,</l>
				<l n="">tum mihi Pactoli ueniunt sub tecta liquores,</l>
				<l n="">et legitur Rubris gemma sub aequoribus;</l>
				<l n="">tum mihi cessuros spondent mea gaudia reges:</l>
				<l n="">quae maneant, dum me fata perire uolent!</l>
				<l n="">nam quis diuitiis aduerso gaudet Amore?</l>
				<l n="">nulla mihi tristi praemia sint Venere!</l>
				<l n="">illa potest magnas heroum infringere uires,</l>
				<l n="">illa etiam duris mentibus esse dolor:</l>
				<l n="">illa neque Arabium metuit transcendere limen</l>
				<l n="">nec timet ostrino, Tulle, subire toro,</l>
				<l n="">et miserum toto iuuenem uersare cubili:</l>
				<l n="">quid releuant uariis serica textilibus?</l>
				<l n="">quae mihi dum placata aderit, non ulla uerebor</l>
				<l n="">regna uel Alcinoi munera despicere.</l>
			</div>

			<div type="poem" n="15">
				<l n="">SAEPE ego multa tuae leuitatis dura timebam,</l>
				<l n="">hac tamen excepta, Cynthia, perfidia.</l>
				<l n="">aspice me quanto rapiat fortuna periclo!</l>
				<l n="">tu tamen in nostro lenta timore uenis;</l>
				<l n="">et potes hesternos manibus componere crines</l>
				<l n="">et longa faciem quaerere desidia,</l>
				<l n="">nec minus Eois pectus uariare lapillis,</l>
				<l n="">ut formosa nouo quae parat ire uiro.</l>
				<l n="">at non sic Ithaci digressu mota Calypso</l>
				<l n="">desertis olim fleuerat aequoribus:</l>
				<l n="">multos illa dies incomptis maesta capillis</l>
				<l n="">sederat, iniusto multa locuta salo,</l>
				<l n="">et quamuis numquam post haec uisura, dolebat</l>
				<l n="">illa tamen, longae conscia laetitiae.</l>
				<l n="">nec sic Aesoniden rapientibus anxia uentis</l>
				<l n="">Hypsipyle uacuo constitit in thalamo:</l>
				<l n="">Hypsipyle nullos post illos sensit amores,</l>
				<l n="">ut semel Haemonio tabuit hospitio.</l>
				<l n="">coniugis Euadne miseros elata per ignes</l>
				<l n="">occidit, Argiuae fama pudicitiae.</l>
				<l n="">Alphesiboea suos ulta est pro coniuge fratres,</l>
				<l n="">sanguinis et cari uincula rupit amor.</l>
				<l n="">quarum nulla tuos potuit conuertere mores,</l>
				<l n="">tu quoque uti fieres nobilis historia.</l>
				<l n="">desine iam reuocare tuis periuria uerbis,</l>
				<l n="">Cynthia, et oblitos parce mouere deos;</l>
				<l n="">audax a nimium, nostro dolitura periclo,</l>
				<l n="">si quid forte tibi durius inciderit!</l>
				<l n="">(multa prius: uasto labentur flumina ponto,</l>
				<l n="">annus et inuersas duxerit ante uices,</l>
				<l n="">quam tua sub nostro mutetur pectore cura:</l>
				<l n="">sis quodcumque uoles, non aliena tamen.)</l>
				<l n="">tam tibi ne uiles isti uideantur ocelli,</l>
				<l n="">per quos saepe mihi credita perfidia est!</l>
				<l n="">hos tu iurabas, si quid mentita fuisses,</l>
				<l n="">ut tibi suppositis exciderent manibus:</l>
				<l n="">et contra magnum potes hos attollere Solem,</l>
				<l n="">nec tremis admissae conscia nequitiae?</l>
				<l n="">quis te cogebat multos pallere colores</l>
				<l n="">et fletum inuitis ducere luminibus?</l>
				<l n="">quis ego nunc pereo, similes moniturus amantes</l>
				<l n="">‘O nullis tutum credere blanditiis!’</l>
			</div>

			<div type="poem" n="16">
				<l n="">‘QVAE fueram magnis olim patefacta triumphis,</l>
				<l n="">ianua Tarpeiae nota pudicitiae;</l>
				<l n="">cuius inaurati celebrarunt limina currus,</l>
				<l n="">captorum lacrimis umida supplicibus;</l>
				<l n="">nunc ego, nocturnis potorum saucia rixis,</l>
				<l n="">pulsata indignis saepe queror manibus,</l>
				<l n="">et mihi non desunt turpes pendere corollae</l>
				<l n="">semper et exclusis signa iacere faces.</l>
				<l n="">nec possum infames dominae defendere noctes,</l>
				<l n="">nobilis obscenis tradita carminibus;</l>
				<l n="">(nec tamen illa suae reuocatur parcere famae,</l>
				<l n="">turpior et saecli uiuere luxuria.)</l>
				<l n="">haec inter grauibus cogor deflere querelis,</l>
				<l n="">supplicis a longis tristior excubiis.</l>
				<l n="">ille meos numquam patitur requiescere postes</l>
				<l n="">arguta referens carmina blanditia:</l>
				<l n="">“Ianua uel domina penitus crudelior ipsa,</l>
				<l n="">quid mihi tam duris clausa taces foribus?</l>
				<l n="">cur numquam reserata meos admittis amores,</l>
				<l n="">nescia furtiuas reddere mota preces?</l>
				<l n="">nullane finis erit nostro concessa dolori,</l>
				<l n="">turpis et in tepido limine somnus erit?</l>
				<l n="">me mediae noctes, me sidera plena iacentem,</l>
				<l n="">frigidaque Eoo me dolet aura gelu:</l>
				<l n="">tu sola humanos numquam miserata dolores</l>
				<l n="">respondes tacitis mutua cardinibus.</l>
				<l n="">o utinam traiecta caua mea uocula rima</l>
				<l n="">percussas dominae uertat in auriculas!</l>
				<l n="">sit licet et saxo patientior illa Sicano,</l>
				<l n="">sit licet et ferro durior et chalybe,</l>
				<l n="">non tamen illa suos poterit compescere ocellos,</l>
				<l n="">surget et inuitis spiritus in lacrimis.</l>
				<l n="">nunc iacet alterius felici nixa lacerto,</l>
				<l n="">at mea nocturno uerba cadunt Zephyro.</l>
				<l n="">sed tu sola, mei tu maxima causa doloris,</l>
				<l n="">uicta meis numquam, ianua, muneribus.</l>
				<l n="">te non ulla meae laesit petulantia linguae,</l>
				<l n="">quae solet irato dicere †tota† ioco,</l>
				<l n="">ut me tam longa raucum patiare querela</l>
				<l n="">sollicitas triuio peruigilare moras.</l>
				<l n="">at tibi saepe nouo deduxi carmina uersu,</l>
				<l n="">osculaque impressis nixa dedi gradibus.</l>
				<l n="">ante tuos quotiens uerti me, perfida, postes,</l>
				<l n="">debitaque occultis uota tuli manibus!”</l>
				<l n="">haec ille et si quae miseri nouistis amantes,</l>
				<l n="">et matutinis obstrepit alitibus.</l>
				<l n="">sic ego nunc dominae uitiis et semper amantis</l>
				<l n="">fletibus aeterna differor inuidia.’</l>
			</div>

			<div type="poem" n="17">
				<l n="">ET merito, quoniam potui fugisse puellam,</l>
				<l n="">nunc ego desertas alloquor alcyonas.</l>
				<l n="">nec mihi Cassiope saluo uisura carinam,</l>
				<l n="">omniaque ingrato litore uota cadunt.</l>
				<l n="">quin etiam absenti prosunt tibi, Cynthia, uenti:</l>
				<l n="">aspice, quam saeuas increpat aura minas.</l>
				<l n="">nullane placatae ueniet fortuna procellae?</l>
				<l n="">haecine parua meum funus harena teget?</l>
				<l n="">tu tamen in melius saeuas conuerte querelas:</l>
				<l n="">sat tibi sit poenae nox et iniqua uada.</l>
				<l n="">an poteris siccis mea fata reposcere ocellis,</l>
				<l n="">ossaque nulla tuo nostra tenere sinu?</l>
				<l n="">a pereat, quicumque rates et uela parauit</l>
				<l n="">primus et inuito gurgite fecit iter!</l>
				<l n="">nonne fuit leuius dominae peruincere mores</l>
				<l n="">(quamuis dura, tamen rara puella fuit),</l>
				<l n="">quam sic ignotis circumdata litora siluis</l>
				<l n="">cernere et optatos quaerere Tyndaridas?</l>
				<l n="">illic si qua meum sepelissent fata dolorem,</l>
				<l n="">ultimus et posito staret amore lapis,</l>
				<l n="">illa meo caros donasset funere crines,</l>
				<l n="">molliter et tenera poneret ossa rosa;</l>
				<l n="">illa meum extremo clamasset puluere nomen,</l>
				<l n="">ut mihi non ullo pondere terra foret.</l>
				<l n="">at uos, aequoreae formosa Doride natae,</l>
				<l n="">candida felici soluite uela choro:</l>
				<l n="">si quando uestras labens Amor attigit undas,</l>
				<l n="">mansuetis socio parcite litoribus.</l>
			</div>

			<div type="poem" n="18">
				<l n="">HAEC certe deserta loca et taciturna querenti,</l>
				<l n="">et uacuum Zephyri possidet aura nemus.</l>
				<l n="">hic licet occultos proferre impune dolores,</l>
				<l n="">si modo sola queant saxa tenere fidem.</l>
				<l n="">unde tuos primum repetam, mea Cynthia, fastus?</l>
				<l n="">quod mihi das flendi, Cynthia, principium?</l>
				<l n="">qui modo felices inter numerabar amantes,</l>
				<l n="">nunc in amore tuo cogor habere notam.</l>
				<l n="">quid tantum merui? quae te mihi crimina mutant?</l>
				<l n="">an noua tristitiae causa puella tuae?</l>
				<l n="">sic mihi te referas, leuis, ut non altera nostro</l>
				<l n="">limine formosos intulit ulla pedes.</l>
				<l n="">quamuis multa tibi dolor hic meus aspera debet,</l>
				<l n="">non ita saeua tamen uenerit ira mea,</l>
				<l n="">ut tibi sim merito semper furor, et tua flendo</l>
				<l n="">lumina deiectis turpia sint lacrimis.</l>
				<l n="">an quia parua damus mutato signa colore,</l>
				<l n="">et non ulla meo clamat in ore fides?</l>
				<l n="">uos eritis testes, si quos habet arbor amores,</l>
				<l n="">fagus et Arcadio pinus amica deo.</l>
				<l n="">a quotiens teneras resonant mea uerba sub umbras,</l>
				<l n="">scribitur et uestris Cynthia corticibus!</l>
				<l n="">an tua quod peperit nobis iniuria curas?</l>
				<l n="">quae solum tacitis cognita sunt foribus.</l>
				<l n="">omnia consueui timidus perferre superbae</l>
				<l n="">iussa neque arguto facta dolore queri.</l>
				<l n="">pro quo †diuini† fontes et frigida rupes</l>
				<l n="">et datur inculto tramite dura quies;</l>
				<l n="">et quodcumque meae possunt narrare querelae,</l>
				<l n="">cogor ad argutas dicere solus aues.</l>
				<l n="">sed qualiscumque es, resonent mihi ‘Cynthia’ siluae,</l>
				<l n="">nec deserta tuo nomine saxa uacent.</l>
			</div>

			<div type="poem" n="19">
				<l n="">NON ego nunc tristes uereor, mea Cynthia, Manes,</l>
				<l n="">nec moror extremo debita fata rogo;</l>
				<l n="">sed ne forte tuo careat mihi funus amore,</l>
				<l n="">hic timor est ipsis durior exsequiis.</l>
				<l n="">non adeo leuiter noster puer haesit ocellis,</l>
				<l n="">ut meus oblito puluis amore uacet.</l>
				<l n="">illic Phylacides iucundae coniugis heros</l>
				<l n="">non potuit caecis immemor esse locis,</l>
				<l n="">sed cupidus falsis attingere gaudia palmis</l>
				<l n="">Thessalus antiquam uenerat umbra domum.</l>
				<l n="">illic quidquid ero, semper tua dicar imago:</l>
				<l n="">traicit et fati litora magnus amor.</l>
				<l n="">illic formosae ueniant chorus heroinae,</l>
				<l n="">quas dedit Argiuis Dardana praeda uiris;</l>
				<l n="">quarum nulla tua fuerit mihi, Cynthia, forma</l>
				<l n="">gratior, et (Tellus hoc ita iusta sinat)</l>
				<l n="">quamuis te longae remorentur fata senectae,</l>
				<l n="">cara tamen lacrimis ossa futura meis.</l>
				<l n="">quae tu uiua mea possis sentire fauilla!</l>
				<l n="">tum mihi non ullo mors sit amara loco.</l>
				<l n="">quam uereor, ne te contempto, Cynthia, busto</l>
				<l n="">abstrahat heu nostro puluere iniquus Amor,</l>
				<l n="">cogat et inuitam lacrimas siccare cadentes!</l>
				<l n="">flectitur assiduis certa puella minis.</l>
				<l n="">quare, dum licet, inter nos laetemur amantes:</l>
				<l n="">non satis est ullo tempore longus amor.</l>
			</div>

			<div type="poem" n="20">
				<l n="">HOC pro continuo te, Galle, monemus amore,</l>
				<l n="">(id tibi ne uacuo defluat ex animo)</l>
				<l n="">saepe imprudenti fortuna occurrit amanti:</l>
				<l n="">crudelis Minyis dixerit Ascanius.</l>
				<l n="">est tibi non infra speciem, non nomine dispar,</l>
				<l n="">Theiodamanteo proximus ardor Hylae:</l>
				<l n="">huic tu, siue leges umbrosae flumina siluae,</l>
				<l n="">siue Aniena tuos tinxerit unda pedes,</l>
				<l n="">siue Gigantea spatiabere litoris ora,</l>
				<l n="">siue ubicumque uago fluminis hospitio,</l>
				<l n="">Nympharum semper cupidas defende rapinas</l>
				<l n="">(non minor Ausoniis est amor Adryasin);</l>
				<l n="">ne tibi sit duros montes et frigida saxa,</l>
				<l n="">Galle, neque expertos semper adire lacus:</l>
				<l n="">quae miser ignotis error perpessus in oris</l>
				<l n="">Herculis indomito fleuerat Ascanio.</l>
				<l n="">namque ferunt olim Pagasae naualibus Argon</l>
				<l n="">egressam longe Phasidos isse uiam,</l>
				<l n="">et iam praeteritis labentem Athamantidos undis</l>
				<l n="">Mysorum scopulis applicuisse ratem.</l>
				<l n="">hic manus heroum, placidis ut constitit oris,</l>
				<l n="">mollia composita litora fronde tegit.</l>
				<l n="">at comes inuicti iuuenis processerat ultra</l>
				<l n="">raram sepositi quaerere fontis aquam.</l>
				<l n="">hunc duo sectati fratres, Aquilonia proles,</l>
				<l n="">hunc super et Zetes, hunc super et Calais,</l>
				<l n="">oscula suspensis instabant carpere palmis,</l>
				<l n="">oscula et alterna ferre supina fuga.</l>
				<l n="">ille sub extrema pendens secluditur ala</l>
				<l n="">et uolucres ramo summouet insidias.</l>
				<l n="">iam Pandioniae cessit genus Orithyiae:</l>
				<l n="">a dolor! ibat Hylas, ibat Hamadryasin.</l>
				<l n="">hic erat Arganthi Pege sub uertice montis</l>
				<l n="">grata domus Nymphis umida Thyniasin,</l>
				<l n="">quam supra nullae pendebant debita curae</l>
				<l n="">roscida desertis poma sub arboribus,</l>
				<l n="">et circum irriguo surgebant lilia prato</l>
				<l n="">candida purpureis mixta papaueribus.</l>
				<l n="">quae modo decerpens tenero pueriliter ungui</l>
				<l n="">proposito florem praetulit officio,</l>
				<l n="">et modo formosis incumbens nescius undis</l>
				<l n="">errorem blandis tardat imaginibus.</l>
				<l n="">tandem haurire parat demissis flumina palmis</l>
				<l n="">innixus dextro plena trahens umero.</l>
				<l n="">cuius ut accensae Dryades candore puellae</l>
				<l n="">miratae solitos destituere choros,</l>
				<l n="">prolapsum leuiter facili traxere liquore:</l>
				<l n="">tum sonitum rapto corpore fecit Hylas.</l>
				<l n="">cui procul Alcides iterat responsa, sed illi</l>
				<l n="">nomen ab extremis fontibus aura refert.</l>
				<l n="">his, o Galle, tuos monitus seruabis amores,</l>
				<l n="">formosum Nymphis credere uisus Hylan.</l>
			</div>

			<div type="poem" n="21">
				<l n="">‘TV, qui consortem properas euadere casum,</l>
				<l n="">miles ab Etruscis saucius aggeribus,</l>
				<l n="">quid nostro gemitu turgentia lumina torques?</l>
				<l n="">pars ego sum uestrae proxima militiae.</l>
				<l n="">sic te seruato, ut possint gaudere parentes,</l>
				<l n="">haec soror acta tuis sentiat e lacrimis:</l>
				<l n="">Gallum per medios ereptum Caesaris enses</l>
				<l n="">effugere ignotas non potuisse manus;</l>
				<l n="">et quaecumque super dispersa inuenerit ossa</l>
				<l n="">montibus Etruscis, haec sciat esse mea.’</l>
			</div>

			<div type="poem" n="22">
				<l n="">QVALIS et unde genus, qui sint mihi, Tulle, Penates,</l>
				<l n="">quaeris pro nostra semper amicitia.</l>
				<l n="">si Perusina tibi patriae sunt nota sepulcra,</l>
				<l n="">Italiae duris funera temporibus,</l>
				<l n="">cum Romana suos egit discordia ciues,</l>
				<l n="">(sic mihi praecipue, puluis Etrusca, dolor,</l>
				<l n="">tu proiecta mei perpessa es membra propinqui,</l>
				<l n="">tu nullo miseri contegis ossa solo)</l>
				<l n="">proxima supposito contingens Vmbria campo</l>
				<l n="">me genuit terris fertilis uberibus.</l>
			</div>
		</div>

		<div type="book" n="2">
			<div type="poem" n="1">
				<l n="">QVAERITIS, unde mihi totiens scribantur amores,</l>
				<l n="">unde meus ueniat mollis in ora liber.</l>
				<l n="">non haec Calliope, non haec mihi cantat Apollo,</l>
				<l n="">ingenium nobis ipsa puella facit.</l>
				<l n="">seu uidi ad frontem sparsos errare capillos,</l>
				<l n="">gaudet laudatis ire superba comis;</l>
				<l n="">siue illam Cois fulgentem incedere coccis,</l>
				<l n="">hoc totum e Coa ueste uolumen erit;</l>
				<l n="">siue lyrae carmen digitis percussit eburnis,</l>
				<l n="">miramur, faciles ut premat arte manus;</l>
				<l n="">seu cum poscentes somnum declinat ocellos,</l>
				<l n="">inuenio causas mille poeta nouas;</l>
				<l n="">seu nuda erepto mecum luctatur amictu,</l>
				<l n="">tum uero longas condimus Iliadas;</l>
				<l n="">seu quidquid fecit siue est quodcumque locuta,</l>
				<l n="">maxima de nihilo nascitur historia.</l>
				<l n="">quod mihi si tantum, Maecenas, fata dedissent,</l>
				<l n="">ut possem heroas ducere in arma manus,</l>
				<l n="">non ego Titanas canerem, non Ossan Olympo</l>
				<l n="">impositam, ut caeli Pelion esset iter,</l>
				<l n="">nec ueteres Thebas, nec Pergama nomen Homeri,</l>
				<l n="">Xerxis et imperio bina coisse uada,</l>
				<l n="">regnaue prima Remi aut animos Carthaginis altae,</l>
				<l n="">Cimbrorumque minas et benefacta Mari:</l>
				<l n="">bellaque resque tui memorarem Caesaris, et tu</l>
				<l n="">Caesare sub magno cura secunda fores.</l>
				<l n="">nam quotiens Mutinam aut ciuilia busta Philippos</l>
				<l n="">aut canerem Siculae classica bella fugae,</l>
				<l n="">euersosque focos antiquae gentis Etruscae,</l>
				<l n="">et Ptolemaeei litora capta Phari,</l>
				<l n="">aut canerem Aegyptum et Nilum, cum attractus in urbem</l>
				<l n="">septem captiuis debilis ibat aquis,</l>
				<l n="">aut regum auratis circumdata colla catenis,</l>
				<l n="">Actiaque in Sacra currere rostra Via;</l>
				<l n="">te mea Musa illis semper contexeret armis,</l>
				<l n="">et sumpta et posita pace fidele caput:</l>
				<l n="">Theseus infernis, superis testatur Achilles,</l>
				<l n="">hic Ixioniden, ille Menoetiaden.</l>
				<l n="">* * *</l>
				<l n="">sed neque Phlegraeos Iouis Enceladique tumultus</l>
				<l n="">intonet angusto pectore Callimachus,</l>
				<l n="">nec mea conueniunt duro praecordia uersu</l>
				<l n="">Caesaris in Phrygios condere nomen auos.</l>
				<l n="">nauita de uentis, de tauris narrat arator,</l>
				<l n="">enumerat miles uulnera, pastor oues;</l>
				<l n="">nos contra angusto uersantes proelia lecto:</l>
				<l n="">qua pote quisque, in ea conterat arte diem.</l>
				<l n="">laus in amore mori: laus altera, si datur uno</l>
				<l n="">posse frui: fruar o solus amore meo!</l>
				<l n="">si memini, solet illa leues culpare puellas,</l>
				<l n="">et totam ex Helena non probat Iliada.</l>
				<l n="">seu mihi sunt tangenda nouercae pocula Phaedrae,</l>
				<l n="">pocula priuigno non nocitura suo,</l>
				<l n="">seu mihi Circaeo pereundum est gramine, siue</l>
				<l n="">Colchis Iolciacis urat aena focis,</l>
				<l n="">una meos quoniam praedata est femina sensus,</l>
				<l n="">ex hac ducentur funera nostra domo.</l>
				<l n="">omnes humanos sanat medicina dolores:</l>
				<l n="">solus Amor morbi non amat artificem.</l>
				<l n="">tarda Philoctetae sanauit crura Machaon,</l>
				<l n="">Phoenicis Chiron lumina Phillyrides,</l>
				<l n="">et deus exstinctum Cressis Epidaurius herbis</l>
				<l n="">restituit patriis Androgeona focis,</l>
				<l n="">Mysus et Haemonia iuuenis qua cuspide uulnus</l>
				<l n="">senserat, hac ipsa cuspide sensit opem.</l>
				<l n="">hoc si quis uitium poterit mihi demere, solus</l>
				<l n="">Tantaleae poterit tradere poma manu;</l>
				<l n="">dolia uirgineis idem ille repleuerit urnis,</l>
				<l n="">ne tenera assidua colla grauentur aqua;</l>
				<l n="">idem Caucasia soluet de rupe Promethei</l>
				<l n="">bracchia et a medio pectore pellet auem.</l>
				<l n="">quandocumque igitur uitam mea fata reposcent,</l>
				<l n="">et breue in exiguo marmore nomen ero,</l>
				<l n="">Maecenas, nostrae spes inuidiosa iuuentae,</l>
				<l n="">et uitae et morti gloria iusta meae,</l>
				<l n="">si te forte meo ducet uia proxima busto,</l>
				<l n="">esseda caelatis siste Britanna iugis,</l>
				<l n="">taliaque illacrimans mutae iace uerba fauillae:</l>
				<l n="">‘Huic misero fatum dura puella fuit.'</l>
			</div>

			<div type="poem" n="2">
				<l n="">LIBER eram et uacuo meditabar uiuere lecto;</l>
				<l n="">at me composita pace fefellit Amor.</l>
				<l n="">cur haec in terris facies humana moratur?</l>
				<l n="">Iuppiter, ignosco pristina furta tua.</l>
				<l n="">fulua coma est longaeque manus, et maxima toto</l>
				<l n="">corpore, ut incedit uel Ioue digna soror,</l>
				<l n="">aut cum Dulichias Pallas spatiatur ad aras,</l>
				<l n="">Gorgonis anguiferae pectus operta comis;</l>
				<l n="">qualis et Ischomache Lapithae genus heroine,</l>
				<l n="">Centauris medio grata rapina mero;</l>
				<l n="">†Mercurio satis† fertur Boebeidos undis</l>
				<l n="">uirgineum †primo† composuisse latus.</l>
				<l n="">cedite iam, diuae, quas pastor uiderat olim</l>
				<l n="">Idaeis tunicas ponere uerticibus!</l>
				<l n="">hanc utinam faciem nolit mutare senectus,</l>
				<l n="">etsi Cumaeae saecula uatis aget!</l>
			</div>

			<div type="poem" n="3a">
				<l n="">‘QVI nullum tibi dicebas iam posse nocere,</l>
				<l n="">haesisti, cecidit spiritus ille tuus!</l>
				<l n="">uix unum potes, infelix, requiescere mensem,</l>
				<l n="">et turpis de te iam liber alter erit.'</l>
				<l n="">quaerebam, sicca si posset piscis harena</l>
				<l n="">nec solitus ponto uiuere toruus aper;</l>
				<l n="">aut ego si possem studiis uigilare seueris:</l>
				<l n="">differtur, numquam tollitur ullus amor.</l>
				<l n="">nec me tam facies, quamuis sit candida, cepit</l>
				<l n="">(lilia non domina sint magis alba mea;</l>
				<l n="">ut Maeotica nix minio si certet Hibero,</l>
				<l n="">utque rosae puro lacte natant folia),</l>
				<l n="">nec de more comae per leuia colla fluentes,</l>
				<l n="">non oculi, geminae, sidera nostra, faces,</l>
				<l n="">nec si qua Arabio lucet bombyce puella</l>
				<l n="">(non sum de nihilo blandus amator ego):</l>
				<l n="">quantum quod posito formose saltat Iaccho,</l>
				<l n="">egit ut euhantes dux Ariadna choros,</l>
				<l n="">et quantum, Aeolio cum temptat carmina plectro,</l>
				<l n="">par Aganippaeae ludere docta lyrae;</l>
				<l n="">et sua cum antiquae committit scripta Corinnae,</l>
				<l n="">carmina, quae quiuis, non putat aequa suis.</l>
				<l n="">non tibi nascenti primis, mea uita, diebus</l>
				<l n="">candidus argutum sternuit omen Amor?</l>
				<l n="">haec tibi contulerunt caelestia munera diui,</l>
				<l n="">haec tibi ne matrem forte dedisse putes.</l>
				<l n="">non non humani partus sunt talia dona:</l>
				<l n="">ista decem menses non peperere bona.</l>
				<l n="">gloria Romanis una es tu nata puellis:</l>
				<l n="">Romana accumbes prima puella Ioui,</l>
				<l n="">nec semper nobiscum humana cubilia uises;</l>
				<l n="">post Helenam haec terris forma secunda redit.</l>
				<l n="">hac ego nunc mirer si flagret nostra iuuentus?</l>
				<l n="">pulchrius hac fuerat, Troia, perire tibi.</l>
				<l n="">olim mirabar, quod tanti ad Pergama belli</l>
				<l n="">Europae atque Asiae causa puella fuit:</l>
				<l n="">nunc, Pari, tu sapiens et tu, Menelae, fuisti,</l>
				<l n="">tu quia poscebas, tu quia lentus eras.</l>
				<l n="">digna quidem facies, pro qua uel obiret Achilles;</l>
				<l n="">uel Priamo belli causa probanda fuit.</l>
				<l n="">si quis uult fama tabulas anteire uetustas,</l>
				<l n="">hic dominam exemplo ponat in arte meam:</l>
				<l n="">siue illam Hesperiis, siue illam ostendet Eois,</l>
				<l n="">uret et Eoos, uret et Hesperios.</l>
			</div>

			<div type="poem" n="3b">
				<l n="">HIS saltem ut tenear iam finibus! aut mihi, si quis,</l>
				<l n="">acrius ut moriar, uenerit alter amor!</l>
				<l n="">ac ueluti primo taurus detractat aratra,</l>
				<l n="">post uenit assueto mollis ad arua iugo,</l>
				<l n="">sic primo iuuenes trepidant in amore feroces,</l>
				<l n="">dehinc domiti post haec aequa et iniqua ferunt.</l>
				<l n="">turpia perpessus uates est uincla Melampus,</l>
				<l n="">cognitus Iphicli surripuisse boues;</l>
				<l n="">quem non lucra, magis Pero formosa coegit,</l>
				<l n="">mox Amythaonia nupta futura domo.</l>
			</div>

			<div type="poem" n="4">
				<l n="">MVLTA prius dominae delicta queraris oportet,</l>
				<l n="">saepe roges aliquid, saepe repulsus eas,</l>
				<l n="">et saepe immeritos corrumpas dentibus ungues,</l>
				<l n="">et crepitum dubio suscitet ira pede!</l>
				<l n="">nequiquam perfusa meis unguenta capillis,</l>
				<l n="">ibat et expenso planta morata gradu.</l>
				<l n="">non hic herba ualet, non hic nocturna Cytaeis,</l>
				<l n="">non Perimedaeae gramina cocta manus;</l>
				<l n="">nam cui non ego sum fallaci praemia uati?</l>
				<l n="">quae mea non decies somnia uersat anus?</l>
				<l n="">quippe ubi nec causas nec apertos cernimus ictus,</l>
				<l n="">unde tamen ueniant tot mala caeca uia est;</l>
				<l n="">non eget hic medicis, non lectis mollibus aeger,</l>
				<l n="">huic nullum caeli tempus et aura nocet;</l>
				<l n="">ambulat—et subito mirantur funus amici!</l>
				<l n="">sic est incautum, quidquid habetur amor.</l>
				<l n="">hostis si quis erit nobis, amet ille puellas:</l>
				<l n="">gaudeat in puero, si quis amicus erit.</l>
				<l n="">tranquillo tuta descendis flumine cumba:</l>
				<l n="">quid tibi tam parui litoris unda nocet?</l>
				<l n="">alter saepe uno mutat praecordia uerbo,</l>
				<l n="">altera uix ipso sanguine mollis erit.</l>
			</div>

			<div type="poem" n="5">
				<l n="">HOC uerum est, tota te ferri, Cynthia, Roma,</l>
				<l n="">et non ignota uiuere nequitia?</l>
				<l n="">haec merui sperare? dabis mihi, perfida, poenas;</l>
				<l n="">et nobis Aquilo, Cynthia, uentus erit.</l>
				<l n="">inueniam tamen e multis fallacibus unam,</l>
				<l n="">quae fieri nostro carmine nota uelit,</l>
				<l n="">nec mihi tam duris insultet moribus et te</l>
				<l n="">uellicet: heu sero flebis amata diu.</l>
				<l n="">nunc est ira recens, nunc est discedere tempus:</l>
				<l n="">si dolor afuerit, crede, redibit amor.</l>
				<l n="">non ita Carpathiae uariant Aquilonibus undae,</l>
				<l n="">nec dubio nubes uertitur atra Noto,</l>
				<l n="">quam facile irati uerbo mutantur amantes:</l>
				<l n="">dum licet, iniusto subtrahe colla iugo.</l>
				<l n="">nec tu non aliquid, sed prima nocte, dolebis;</l>
				<l n="">omne in amore malum, si patiare, leue est.</l>
				<l n="">at tu per dominae Iunonis dulcia iura</l>
				<l n="">parce tuis animis, uita, nocere tibi.</l>
				<l n="">non solum taurus ferit uncis cornibus hostem,</l>
				<l n="">uerum etiam instanti laesa repugnat ouis.</l>
				<l n="">nec tibi periuro scindam de corpore uestes,</l>
				<l n="">nec mea praeclusas fregerit ira fores,</l>
				<l n="">nec tibi conexos iratus carpere crines,</l>
				<l n="">nec duris ausim laedere pollicibus:</l>
				<l n="">rusticus haec aliquis tam turpia proelia quaerat,</l>
				<l n="">cuius non hederae circuiere caput.</l>
				<l n="">scribam igitur, quod non umquam tua deleat aetas,</l>
				<l n="">‘Cynthia, forma potens; Cynthia, uerba leuis.’</l>
				<l n="">crede mihi, quamuis contemnas murmura famae,</l>
				<l n="">hic tibi pallori, Cynthia, uersus erit.</l>
			</div>

			<div type="poem" n="6">
				<l n="">NON ita complebant Ephyraeae Laidos aedes,</l>
				<l n="">ad cuius iacuit Graecia tota fores;</l>
				<l n="">turba Menandreae fuerat nec Thaidos olim</l>
				<l n="">tanta, in qua populus lusit Erichthonius;</l>
				<l n="">nec, quae deletas potuit componere Thebas,</l>
				<l n="">Phryne tam multis facta beata uiris.</l>
				<l n="">quin etiam falsos fingis tibi saepe propinquos,</l>
				<l n="">oscula nec desunt qui tibi iure ferant.</l>
				<l n="">me iuuenum pictae facies, me nomina laedunt,</l>
				<l n="">me tener in cunis et sine uoce puer;</l>
				<l n="">me laedet, si multa tibi dabit oscula mater,</l>
				<l n="">me soror et cum quae dormit amica simul:</l>
				<l n="">omnia me laedent: timidus sum (ignosce timori)</l>
				<l n="">et miser in tunica suspicor esse uirum.</l>
				<l n="">his olim, ut fama est, uitiis ad proelia uentum est,</l>
				<l n="">his Troiana uides funera principiis;</l>
				<l n="">aspera Centauros eadem dementia iussit</l>
				<l n="">frangere in aduersum pocula Pirithoum.</l>
				<l n="">cur exempla petam Graium? tu criminis auctor,</l>
				<l n="">nutritus duro, Romule, lacte lupae:</l>
				<l n="">tu rapere intactas docuisti impune Sabinas:</l>
				<l n="">per te nunc Romae quidlibet audet Amor.</l>
				<l n="">felix Admeti coniunx et lectus Vlixis,</l>
				<l n="">et quaecumque uiri femina limen amat!</l>
				<l n="">templa Pudicitiae quid opus statuisse puellis,</l>
				<l n="">si cuiuis nuptae quidlibet esse licet?</l>
				<l n="">quae manus obscenas depinxit prima tabellas</l>
				<l n="">et posuit casta turpia uisa domo,</l>
				<l n="">illa puellarum ingenuos corrupit ocellos</l>
				<l n="">nequitiaeque suae noluit esse rudes.</l>
				<l n="">a gemat, in terris ista qui protulit arte</l>
				<l n="">iurgia sub tacita condita laetitia!</l>
				<l n="">non istis olim uariabant tecta figuris:</l>
				<l n="">tum paries nullo crimine pictus erat.</l>
				<l n="">sed non immerito! uelauit aranea fanum</l>
				<l n="">et mala desertos occupat herba deos.</l>
				<l n="">quos igitur tibi custodes, quae limina ponam,</l>
				<l n="">quae numquam supra pes inimicus eat?</l>
				<l n="">nam nihil inuitae tristis custodia prodest:</l>
				<l n="">quam peccare pudet, Cynthia, tuta sat est.</l>
				<l n="">nos uxor numquam, numquam seducet amica:</l>
				<l n="">semper amica mihi, semper et uxor eris.</l>
			</div>

			<div type="poem" n="7">
				<l n="">GAVISA es certe sublatam, Cynthia, legem,</l>
				<l n="">qua quondam edicta flemus uterque diu,</l>
				<l n="">ni nos diuideret: quamuis diducere amantes</l>
				<l n="">non queat inuitos Iuppiter ipse duos.</l>
				<l n="">‘At magnus Caesar.' sed magnus Caesar in armis:</l>
				<l n="">deuictae gentes nil in amore ualent.</l>
				<l n="">nam citius paterer caput hoc discedere collo</l>
				<l n="">quam possem nuptae perdere more faces,</l>
				<l n="">aut ego transirem tua limina clausa maritus,</l>
				<l n="">respiciens udis prodita luminibus.</l>
				<l n="">a, mea tum quales caneret tibi tibia somnos,</l>
				<l n="">tibia, funesta tristior illa tuba!</l>
				<l n="">unde mihi patriis natos praebere triumphis?</l>
				<l n="">nullus de nostro sanguine miles erit.</l>
				<l n="">quod si uera meae comitarem castra puellae,</l>
				<l n="">non mihi sat magnus Castoris iret equus.</l>
				<l n="">hinc etenim tantum meruit mea gloria nomen,</l>
				<l n="">gloria ad hibernos lata Borysthenidas.</l>
				<l n="">tu mihi sola places: placeam tibi, Cynthia, solus:</l>
				<l n="">hic erit et patrio nomine pluris amor.</l>
			</div>

			<div type="poem" n="8a">
				<l n="">ERIPITVR nobis iam pridem cara puella:</l>
				<l n="">et tu me lacrimas fundere, amice, uetas?</l>
				<l n="">nullae sunt inimicitiae nisi amoris acerbae:</l>
				<l n="">ipsum me iugula, lenior hostis ero.</l>
				<l n="">possum ego in alterius positam spectare lacerto?</l>
				<l n="">nec mea dicetur, quae modo dicta mea est?</l>
				<l n="">omnia uertuntur: certe uertuntur amores:</l>
				<l n="">uinceris aut uincis, haec in amore rota est.</l>
				<l n="">magni saepe duces, magni cecidere tyranni,</l>
				<l n="">et Thebae steterunt altaque Troia fuit.</l>
			</div>

			<div type="poem" n="8b">
				<l n="">MUNERA quanta dedi uel qualia carmina feci!</l>
				<l n="">illa tamen numquam ferrea dixit ‘Amo.’</l>
				<l n="">ergo iam multos nimium temerarius annos,</l>
				<l n="">improba, qui tulerim teque tuamque domum?</l>
				<l n="">ecquandone tibi liber sum uisus? an usque</l>
				<l n="">in nostrum iacies uerba superba caput?</l>
				<l n="">sic igitur prima moriere aetate, Properti?</l>
				<l n="">sed morere; interitu gaudeat illa tuo!</l>
				<l n="">exagitet nostros Manes, sectetur et umbras,</l>
				<l n="">insultetque rogis, calcet et ossa mea!</l>
				<l n="">quid? non Antigonae tumulo Boeotius Haemon</l>
				<l n="">corruit ipse suo saucius ense latus,</l>
				<l n="">et sua cum miserae permiscuit ossa puellae,</l>
				<l n="">qua sine Thebanam noluit ire domum?</l>
				<l n="">sed non effugies: mecum moriaris oportet;</l>
				<l n="">hoc eodem ferro stillet uterque cruor.</l>
				<l n="">quamuis ista mihi mors est inhonesta futura:</l>
				<l n="">mors inhonesta quidem, tu moriere tamen.</l>
			</div>

			<div type="poem" n="8c">
				<l n="">ILLE etiam abrepta desertus coniuge Achilles</l>
				<l n="">cessare in tectis pertulit arma sua.</l>
				<l n="">uiderat ille fugas, tractos in litore Achiuos,</l>
				<l n="">feruere et Hectorea Dorica castra face;</l>
				<l n="">uiderat informem multa Patroclon harena</l>
				<l n="">porrectum et sparsas caede iacere comas,</l>
				<l n="">omnia formosam propter Briseida passus:</l>
				<l n="">tantus in erepto saeuit amore dolor.</l>
				<l n="">at postquam sera captiua est reddita poena,</l>
				<l n="">fortem illum Haemoniis Hectora traxit equis.</l>
				<l n="">inferior multo cum sim uel matre uel armis,</l>
				<l n="">mirum, si de me iure triumphat Amor?</l>
			</div>

			<div type="poem" n="9">
				<l n="">ISTE quod est, ego saepe fui: sed fors et in hora</l>
				<l n="">hoc ipso eiecto carior alter erit.</l>
				<l n="">Penelope poterat bis denos salua per annos</l>
				<l n="">uiuere, tam multis femina digna procis;</l>
				<l n="">coniugium falsa poterat differre Minerua,</l>
				<l n="">nocturno soluens texta diurna dolo;</l>
				<l n="">uisura et quamuis numquam speraret Vlixem,</l>
				<l n="">illum exspectando facta remansit anus.</l>
				<l n="">nec non exanimem amplectens Briseis Achillem</l>
				<l n="">candida uesana uerberat ora manu;</l>
				<l n="">et dominum lauit maerens captiua cruentum,</l>
				<l n="">propositum fuluis in Simoenta uadis,</l>
				<l n="">foedauitque comas, et tanti corpus Achilli</l>
				<l n="">maximaque in parua sustulit ossa manu;</l>
				<l n="">cum tibi nec Peleus aderat nec caerula mater,</l>
				<l n="">Scyria nec uiduo Deidamia toro.</l>
				<l n="">tunc igitur ueris gaudebat Graecia natis,</l>
				<l n="">tunc etiam felix inter et arma pudor.</l>
				<l n="">at tu non una potuisti nocte uacare,</l>
				<l n="">impia, non unum sola manere diem!</l>
				<l n="">quin etiam multo duxistis pocula risu:</l>
				<l n="">forsitan et de me uerba fuere mala.</l>
				<l n="">hic etiam petitur, qui te prius ante reliquit:</l>
				<l n="">di faciant, isto capta fruare uiro!</l>
				<l n="">haec mihi uota tuam propter suscepta salutem,</l>
				<l n="">cum capite hoc Stygiae iam poterentur aquae,</l>
				<l n="">et lectum flentes circum staremus amici?</l>
				<l n="">hic ubi tum, pro di, perfida, quisue fuit?</l>
				<l n="">quid si longinquos retinerer miles ad Indos,</l>
				<l n="">aut mea si staret nauis in Oceano?</l>
				<l n="">sed uobis facile est uerba et componere fraudes:</l>
				<l n="">hoc unum didicit femina semper opus.</l>
				<l n="">non sic incerto mutantur flamine Syrtes,</l>
				<l n="">nec folia hiberno tam tremefacta Noto,</l>
				<l n="">quam cito feminea non constat foedus in ira,</l>
				<l n="">siue ea causa grauis siue ea causa leuis.</l>
				<l n="">nunc, quoniam ista tibi placuit sententia, cedam:</l>
				<l n="">tela, precor, pueri, promite acuta magis,</l>
				<l n="">figite certantes atque hanc mihi soluite uitam!</l>
				<l n="">sanguis erit uobis maxima palma meus.</l>
				<l n="">sidera sunt testes et matutina pruina</l>
				<l n="">et furtim misero ianua aperta mihi,</l>
				<l n="">te nihil in uita nobis acceptius umquam:</l>
				<l n="">nunc quoque erit, quamuis sis inimica, nihil.</l>
				<l n="">nec domina ulla meo ponet uestigia lecto:</l>
				<l n="">solus ero, quoniam non licet esse tuum.</l>
				<l n="">atque utinam, si forte pios eduximus annos,</l>
				<l n="">ille uir in medio fiat amore lapis!</l>
				<l n="">* * *</l>
				<l n="">non ob regna magis diris cecidere sub armis</l>
				<l n="">Thebani media non sine matre duces,</l>
				<l n="">quam, mihi si media liceat pugnare puella,</l>
				<l n="">mortem ego non fugiam morte subire tua.</l>
			</div>

			<div type="poem" n="10">
				<l n="">SED tempus lustrare aliis Helicona choreis,</l>
				<l n="">et campum Haemonio iam dare tempus equo.</l>
				<l n="">iam libet et fortes memorare ad proelia turmas</l>
				<l n="">et Romana mei dicere castra ducis.</l>
				<l n="">quod si deficiant uires, audacia certe</l>
				<l n="">laus erit: in magnis et uoluisse sat est.</l>
				<l n="">aetas prima canat Veneres, extrema tumultus:</l>
				<l n="">bella canam, quando scripta puella mea est.</l>
				<l n="">nunc uolo subducto grauior procedere uultu,</l>
				<l n="">nunc aliam citharam me mea Musa docet.</l>
				<l n="">surge, anima, ex humili; iam, carmina, sumite uires:</l>
				<l n="">Pierides, magni nunc erit oris opus.</l>
				<l n="">iam negat Euphrates equitem post terga tueri</l>
				<l n="">Parthorum et Crassos se tenuisse dolet:</l>
				<l n="">India quin, Auguste, tuo dat colla triumpho,</l>
				<l n="">et domus intactae te tremit Arabiae;</l>
				<l n="">et si qua extremis tellus se subtrahit oris,</l>
				<l n="">sentiat illa tuas postmodo capta manus.</l>
				<l n="">haec ego castra sequar; uates tua castra canendo</l>
				<l n="">magnus ero: seruent hunc mihi fata diem!</l>
				<l n="">ut caput in magnis ubi non est tangere signis,</l>
				<l n="">ponitur hac imos ante corona pedes,</l>
				<l n="">sic nos nunc, inopes laudis conscendere carmen,</l>
				<l n="">pauperibus sacris uilia tura damus.</l>
				<l n="">nondum etiam Ascraeos norunt mea carmina fontes,</l>
				<l n="">sed modo Permessi flumine lauit Amor.</l>
			</div>

			<div type="poem" n="11">
				<l n="">SCRIBANT de te alii uel sis ignota licebit:</l>
				<l n="">laudet, qui sterili semina ponit humo.</l>
				<l n="">omnia, crede mihi, tecum uno munera lecto</l>
				<l n="">auferet extremi funeris atra dies;</l>
				<l n="">et tua transibit contemnens ossa uiator,</l>
				<l n="">nec dicet ‘Cinis hic docta puella fuit.’</l>
			</div>

			<div type="poem" n="12">
				<l n="">QVICVMQVE ille fuit, puerum qui pinxit Amorem,</l>
				<l n="">nonne putas miras hunc habuisse manus?</l>
				<l n="">is primum uidit sine sensu uiuere amantes,</l>
				<l n="">et leuibus curis magna perire bona.</l>
				<l n="">idem non frustra uentosas addidit alas,</l>
				<l n="">fecit et humano corde uolare deum:</l>
				<l n="">scilicet alterna quoniam iactamur in unda,</l>
				<l n="">nostraque non ullis permanet aura locis.</l>
				<l n="">et merito hamatis manus est armata sagittis,</l>
				<l n="">et pharetra ex umero Cnosia utroque iacet:</l>
				<l n="">ante ferit quoniam, tuti quam cernimus hostem,</l>
				<l n="">nec quisquam ex illo uulnere sanus abit.</l>
				<l n="">in me tela manent, manet et puerilis imago:</l>
				<l n="">sed certe pennas perdidit ille suas;</l>
				<l n="">euolat heu nostro quoniam de pectore nusquam,</l>
				<l n="">assiduusque meo sanguine bella gerit.</l>
				<l n="">quid tibi iucundum est siccis habitare medullis?</l>
				<l n="">si pudor est, alio traice bella tua!</l>
				<l n="">intactos isto satius temptare ueneno:</l>
				<l n="">non ego, sed tenuis uapulat umbra mea.</l>
				<l n="">quam si perdideris, quis erit qui talia cantet,</l>
				<l n="">(haec mea Musa leuis gloria magna tua est),</l>
				<l n="">qui caput, et digitos, et lumina nigra puellae,</l>
				<l n="">et canat ut soleant molliter ire pedes?</l>
			</div>

			<div type="poem" n="13a">
				<l n="">NON tot Achaemeniis armatur †Etrusca† sagittis,</l>
				<l n="">spicula quot nostro pectore fixit Amor.</l>
				<l n="">hic me tam graciles uetuit contemnere Musas,</l>
				<l n="">iussit et Ascraeum sic habitare nemus,</l>
				<l n="">non ut Pieriae quercus mea uerba sequantur,</l>
				<l n="">aut possim Ismaria ducere ualle feras,</l>
				<l n="">sed magis ut nostro stupefiat Cynthia uersu:</l>
				<l n="">tunc ego sim Inachio notior arte Lino.</l>
				<l n="">non ego sum formae tantum mirator honestae,</l>
				<l n="">nec si qua illustres femina iactat auos:</l>
				<l n="">me iuuet in gremio doctae legisse puellae,</l>
				<l n="">auribus et puris scripta probasse mea.</l>
				<l n="">haec ubi contigerint, populi confusa ualeto</l>
				<l n="">fabula: nam domina iudice tutus ero.</l>
				<l n="">quae si forte bonas ad pacem uerterit aures,</l>
				<l n="">possum inimicitias tunc ego ferre Iouis.</l>
			</div>

			<div type="poem" n="13b">
				<l n="">QVANDOCVMQVE igitur nostros mors claudet ocellos,</l>
				<l n="">accipe quae serues funeris acta mei.</l>
				<l n="">nec mea tunc longa spatietur imagine pompa,</l>
				<l n="">nec tuba sit fati uana querela mei;</l>
				<l n="">nec mihi tunc fulcro sternatur lectus eburno,</l>
				<l n="">nec sit in Attalico mors mea nixa toro.</l>
				<l n="">desit odoriferis ordo mihi lancibus, adsint</l>
				<l n="">plebei paruae funeris exsequiae.</l>
				<l n="">sat mea sic magnast, si tres sint pompa libelli,</l>
				<l n="">quos ego Persephonae maxima dona feram.</l>
				<l n="">tu uero nudum pectus lacerata sequeris,</l>
				<l n="">nec fueris nomen lassa uocare meum,</l>
				<l n="">osculaque in gelidis pones suprema labellis,</l>
				<l n="">cum dabitur Syrio munere plenus onyx.</l>
				<l n="">deinde, ubi suppositus cinerem me fecerit ardor,</l>
				<l n="">accipiat Manes paruula testa meos,</l>
				<l n="">et sit in exiguo laurus super addita busto,</l>
				<l n="">quae tegat exstincti funeris umbra locum,</l>
				<l n="">et duo sint uersus: QVI NVNC IACET HORRIDA PVLVIS,</l>
				<l n="">VNIVS HIC QVONDAM SERVVS AMORIS ERAT.</l>
				<l n="">nec minus haec nostri notescet fama sepulcri,</l>
				<l n="">quam fuerant Phthii busta cruenta uiri.</l>
				<l n="">tu quoque si quando uenies ad fata, memento,</l>
				<l n="">hoc iter ad lapides cana ueni memores.</l>
				<l n="">interea caue sis nos aspernata sepultos:</l>
				<l n="">non nihil ad uerum conscia terra sapit.</l>
				<l n="">atque utinam primis animam me ponere cunis</l>
				<l n="">iussisset quaeuis de Tribus una Soror!</l>
				<l n="">nam quo tam dubiae seruetur spiritus horae?</l>
				<l n="">Nestoris est uisus post tria saecla cinis:</l>
				<l n="">cui si tam longae minuisset fata senectae</l>
				<l n="">†Gallicus† Iliacis miles in aggeribus,</l>
				<l n="">non ille Antilochi uidisset corpus humari,</l>
				<l n="">diceret aut ‘O mors, cur mihi sera uenis?’</l>
				<l n="">tu tamen amisso non numquam flebis amico:</l>
				<l n="">fas est praeteritos semper amare uiros.</l>
				<l n="">testis, cui niueum quondam percussit Adonem</l>
				<l n="">uenantem Idalio uertice durus aper;</l>
				<l n="">illis formosus iacuisse paludibus, illuc</l>
				<l n="">diceris effusa tu, Venus, isse coma.</l>
				<l n="">sed frustra mutos reuocabis, Cynthia, Manes:</l>
				<l n="">nam mea qui poterunt ossa minuta loqui?</l>
			</div>

			<div type="poem" n="14">
				<l n="">NON ita Dardanio gauisus Atrida triumpho est,</l>
				<l n="">cum caderent magnae Laomedontis opes;</l>
				<l n="">nec sic errore exacto laetatus Vlixes,</l>
				<l n="">cum tetigit carae litora Dulichiae;</l>
				<l n="">nec sic Electra, saluum cum aspexit Oresten,</l>
				<l n="">cuius falsa tenens fleuerat ossa soror;</l>
				<l n="">nec sic incolumem Minois Thesea uidit,</l>
				<l n="">Daedalium lino cum duce rexit iter;</l>
				<l n="">quanta ego praeterita collegi gaudia nocte:</l>
				<l n="">immortalis ero, si altera talis erit.</l>
				<l n="">at dum demissis supplex ceruicibus ibam,</l>
				<l n="">dicebar sicco uilior esse lacu.</l>
				<l n="">nec mihi iam fastus opponere quaerit iniquos,</l>
				<l n="">nec mihi ploranti lenta sedere potest.</l>
				<l n="">atque utinam non tam sero mihi nota fuisset</l>
				<l n="">condicio! cineri nunc medicina datur.</l>
				<l n="">ante pedes caecis lucebat semita nobis:</l>
				<l n="">scilicet insano nemo in amore uidet.</l>
				<l n="">hoc sensi prodesse magis: contemnite, amantes!</l>
				<l n="">sic hodie ueniet, si qua negauit heri.</l>
				<l n="">pulsabant alii frustra dominamque uocabant:</l>
				<l n="">mecum habuit positum lenta puella caput.</l>
				<l n="">haec mihi deuictis potior uictoria Parthis,</l>
				<l n="">haec spolia, haec reges, haec mihi currus erunt.</l>
				<l n="">magna ego dona tua figam, Cytherea, columna,</l>
				<l n="">taleque sub nostro nomine carmen erit:</l>
				<l n="">HAS PONO ANTE TVAS TIBI, DIVA, PROPERTIVS AEDES</l>
				<l n="">EXVVIAS, TOTA NOCTE RECEPTVS AMANS.</l>
				<l n="">nunc a te, mea lux, ueniat mea litora nauis</l>
				<l n="">seruata, an mediis sidat onusta uadis.</l>
				<l n="">quod si forte aliqua nobis mutabere culpa,</l>
				<l n="">uestibulum iaceam mortuus ante tuum!</l>
			</div>

			<div type="poem" n="15">
				<l n="">O ME felicem! o nox mihi candida! et o tu</l>
				<l n="">lectule deliciis facte beate meis!</l>
				<l n="">quam multa apposita narramus uerba lucerna,</l>
				<l n="">quantaque sublato lumine rixa fuit!</l>
				<l n="">nam modo nudatis mecum est luctata papillis,</l>
				<l n="">interdum tunica duxit operta moram.</l>
				<l n="">illa meos somno lassos patefecit ocellos</l>
				<l n="">ore suo et dixit ‘Sicine, lente, iaces?’</l>
				<l n="">quam uario amplexu mutamus bracchia! quantum</l>
				<l n="">oscula sunt labris nostra morata tuis!</l>
				<l n="">non iuuat in caeco Venerem corrumpere motu:</l>
				<l n="">si nescis, oculi sunt in amore duces.</l>
				<l n="">ipse Paris nuda fertur periisse Lacaena,</l>
				<l n="">cum Menelaeo surgeret e thalamo;</l>
				<l n="">nudus et Endymion Phoebi cepisse sororem</l>
				<l n="">dicitur et nudae concubuisse deae.</l>
				<l n="">quod si pertendens animo uestita cubaris,</l>
				<l n="">scissa ueste meas experiere manus:</l>
				<l n="">quin etiam, si me ulterius prouexerit ira,</l>
				<l n="">ostendes matri bracchia laesa tuae.</l>
				<l n="">necdum inclinatae prohibent te ludere mammae:</l>
				<l n="">uiderit haec, si quam iam peperisse pudet.</l>
				<l n="">dum nos fata sinunt, oculos satiemus amore:</l>
				<l n="">nox tibi longa uenit, nec reditura dies.</l>
				<l n="">errat, qui finem uesani quaerit amoris:</l>
				<l n="">uerus amor nullum nouit habere modum.</l>
				<l n="">exemplo uinctae tibi sint in amore columbae,</l>
				<l n="">masculus et totum femina coniugium.</l>
				<l n="">atque utinam haerentes sic nos uincire catena</l>
				<l n="">uelles, ut numquam solueret ulla dies!</l>
				<l n="">terra prius falso partu deludet arantes,</l>
				<l n="">et citius nigros Sol agitabit equos,</l>
				<l n="">fluminaque ad caput incipient reuocare liquores,</l>
				<l n="">aridus et sicco gurgite piscis erit,</l>
				<l n="">quam possim nostros alio transferre dolores:</l>
				<l n="">huius ero uiuus, mortuus huius ero.</l>
				<l n="">quod mihi si secum tales concedere noctes</l>
				<l n="">illa uelit, uitae longus et annus erit.</l>
				<l n="">si dabit haec multas, fiam immortalis in illis:</l>
				<l n="">nocte una quiuis uel deus esse potest.</l>
				<l n="">qualem si cuncti cuperent decurrere uitam</l>
				<l n="">et pressi multo membra iacere mero,</l>
				<l n="">non ferrum crudele neque esset bellica nauis,</l>
				<l n="">nec nostra Actiacum uerteret ossa mare,</l>
				<l n="">nec totiens propriis circum oppugnata triumphis</l>
				<l n="">lassa foret crines soluere Roma suos.</l>
				<l n="">haec certe merito poterunt laudare minores:</l>
				<l n="">laeserunt nullos pocula nostra deos.</l>
				<l n="">tu modo, dum lucet, fructum ne desere uitae!</l>
				<l n="">omnia si dederis oscula, pauca dabis.</l>
				<l n="">ac ueluti folia arentes liquere corollas,</l>
				<l n="">quae passim calathis strata natare uides,</l>
				<l n="">sic nobis, qui nunc magnum spiramus amantes,</l>
				<l n="">forsitan includet crastina fata dies.</l>
			</div>

			<div type="poem" n="16">
				<l n="">PRAETOR ab Illyricis uenit modo, Cynthia, terris,</l>
				<l n="">maxima praeda tibi, maxima cura mihi.</l>
				<l n="">non potuit saxo uitam posuisse Cerauno?</l>
				<l n="">a, Neptune, tibi qualia dona darem!</l>
				<l n="">nunc sine me plena fiunt conuiuia mensa,</l>
				<l n="">nunc sine me tota ianua nocte patet.</l>
				<l n="">quare, si sapis, oblatas ne desere messes</l>
				<l n="">et stolidum pleno uellere carpe pecus;</l>
				<l n="">deinde, ubi consumpto restabit munere pauper,</l>
				<l n="">dic alias iterum nauiget Illyrias!</l>
				<l n="">Cynthia non sequitur fasces nec curat honores,</l>
				<l n="">semper amatorum ponderat una sinus.</l>
				<l n="">at tu nunc nostro, Venus, o succurre dolori,</l>
				<l n="">rumpat ut assiduis membra libidinibus!</l>
				<l n="">ergo muneribus quiuis mercatur amorem?</l>
				<l n="">Iuppiter, indigna merce puella perit.</l>
				<l n="">semper in Oceanum mittit me quaerere gemmas,</l>
				<l n="">et iubet ex ipsa tollere dona Tyro.</l>
				<l n="">atque utinam Romae nemo esset diues, et ipse</l>
				<l n="">straminea posset dux habitare casa!</l>
				<l n="">numquam uenales essent ad munus amicae,</l>
				<l n="">atque una fieret cana puella domo;</l>
				<l n="">numquam septenas noctes seiuncta cubares,</l>
				<l n="">candida tam foedo bracchia fusa uiro;</l>
				<l n="">non quia peccarim (testor te), sed quia uulgo</l>
				<l n="">formosis leuitas semper amica fuit.</l>
				<l n="">barbarus exclusis agitat uestigia lumbis—</l>
				<l n="">et subito felix nunc mea regna tenet!</l>
				<l n="">aspice quid donis Eriphyla inuenit amaris,</l>
				<l n="">arserit et quantis nupta Creusa malis.</l>
				<l n="">nullane sedabit nostros iniuria fletus?</l>
				<l n="">an dolor hic uitiis nescit abesse tuis?</l>
				<l n="">tot iam abiere dies, cum me nec cura theatri</l>
				<l n="">nec tetigit Campi, nec mea mensa iuuat.</l>
				<l n="">at pudeat certe, pudeat!—nisi forte, quod aiunt,</l>
				<l n="">turpis amor surdis auribus esse solet.</l>
				<l n="">cerne ducem, modo qui fremitu compleuit inani</l>
				<l n="">Actia damnatis aequora militibus:</l>
				<l n="">hunc infamis amor uersis dare terga carinis</l>
				<l n="">iussit et extremo quaerere in orbe fugam.</l>
				<l n="">Caesaris haec uirtus et gloria Caesaris haec est:</l>
				<l n="">illa, qua uicit, condidit arma manu.</l>
				<l n="">sed quascumque tibi uestes, quoscumque smaragdos,</l>
				<l n="">quosue dedit flauo lumine chrysolithos,</l>
				<l n="">haec uideam rapidas in uanum ferre procellas:</l>
				<l n="">quae tibi terra, uelim, quae tibi fiat aqua.</l>
				<l n="">non semper placidus periuros ridet amantes</l>
				<l n="">Iuppiter et surda neglegit aure preces.</l>
				<l n="">uidistis toto sonitus percurrere caelo,</l>
				<l n="">fulminaque aetheria desiluisse domo:</l>
				<l n="">non haec Pleiades faciunt neque aquosus Orion,</l>
				<l n="">nec sic de nihilo fulminis ira cadit;</l>
				<l n="">periuras tunc ille solet punire puellas,</l>
				<l n="">deceptus quoniam fleuit et ipse deus.</l>
				<l n="">quare ne tibi sit tanti Sidonia uestis,</l>
				<l n="">ut timeas, quotiens nubilus Auster erit.</l>
			</div>

			<div type="poem" n="17">
				<l n="">MENTIRI noctem, promissis ducere amantem,</l>
				<l n="">hoc erit infectas sanguine habere manus!</l>
				<l n="">horum ego sum uates, quotiens desertus amaras</l>
				<l n="">expleui noctes, fractus utroque toro.</l>
				<l n="">uel tu Tantalea moueare ad flumina sorte,</l>
				<l n="">ut liquor arenti fallat ab ore sitim;</l>
				<l n="">uel tu Sisyphios licet admirere labores,</l>
				<l n="">difficile ut toto monte uolutet onus;</l>
				<l n="">durius in terris nihil est quod uiuat amante,</l>
				<l n="">nec, modo si sapias, quod minus esse uelis.</l>
				<l n="">quem modo felicem inuidia admirante ferebant,</l>
				<l n="">nunc decimo admittor uix ego quoque die,</l>
				<l n="">nec licet in triuiis sicca requiescere luna,</l>
				<l n="">aut per rimosas mittere uerba fores.</l>
				<l n="">nunc iacere e duro corpus iuuat, impia, saxo,</l>
				<l n="">sumere et in nostras trita uenena manus.</l>
				<l n="">quod quamuis ita sit, dominam mutare cauebo:</l>
				<l n="">tum flebit, cum in me senserit esse fidem.</l>
			</div>

			<div type="poem" n="18a">
				<l n="">ASSIDVAE multis odium peperere querelae:</l>
				<l n="">frangitur in tacito femina saepe uiro.</l>
				<l n="">si quid uidisti, semper uidisse negato!</l>
				<l n="">aut si quid doluit forte, dolere nega!</l>
			</div>

			<div type="poem" n="18b">
				<l n="">* * *</l>
				<l n="">quid mea si canis aetas candesceret annis,</l>
				<l n="">et faceret scissas languida ruga genas?</l>
				<l n="">at non Tithoni spernens Aurora senectam</l>
				<l n="">desertum Eoa passa iacere domo est:</l>
				<l n="">illum saepe suis decedens fouit in ulnis</l>
				<l n="">quam prius abiunctos sedula lauit equos;</l>
				<l n="">illum ad uicinos cum amplexa quiesceret Indos,</l>
				<l n="">maturos iterum est questa redire dies;</l>
				<l n="">illa deos currum conscendens dixit iniquos,</l>
				<l n="">inuitum et terris praestitit officium.</l>
				<l n="">cui maiora senis Tithoni gaudia uiui,</l>
				<l n="">quam grauis amisso Memnone luctus erat.</l>
				<l n="">cum sene non puduit talem dormire puellam</l>
				<l n="">et canae totiens oscula ferre comae.</l>
				<l n="">at tu etiam iuuenem odisti me, perfida, cum sis</l>
				<l n="">ipsa anus haud longa curua futura die.</l>
				<l n="">quin ego deminuo curam, quod saepe Cupido</l>
				<l n="">huic malus esse solet, cui bonus ante fuit.</l>
			</div>

			<div type="poem" n="18c">
				<l n="">NVNC etiam infectos demens imitare Britannos,</l>
				<l n="">ludis et externo tincta nitore caput?</l>
				<l n="">ut natura dedit, sic omnis recta figura est:</l>
				<l n="">turpis Romano Belgicus ore color.</l>
				<l n="">illi sub terris fiant mala multa puellae,</l>
				<l n="">quae mentita suas uertit inepta comas!</l>
				<l n="">deme: mihi certe poteris formosa uideri;</l>
				<l n="">mi formosa satis, si modo saepe uenis.</l>
				<l n="">an si caeruleo quaedam sua tempora fuco</l>
				<l n="">tinxerit, idcirco caerula forma bona est?</l>
				<l n="">cum tibi nec frater nec sit tibi filius ullus,</l>
				<l n="">frater ego et tibi sim filius unus ego.</l>
				<l n="">ipse tuus semper tibi sit custodia lectus,</l>
				<l n="">nec nimis ornata fronte sedere uelis.</l>
				<l n="">credam ego narranti, noli committere, famae:</l>
				<l n="">et terras rumor transilit et maria.</l>
			</div>

			<div type="poem" n="19">
				<l n="">ETSI me inuito discedis, Cynthia, Roma,</l>
				<l n="">laetor quod sine me deuia rura colis.</l>
				<l n="">nullus erit castis iuuenis corruptor in agris,</l>
				<l n="">qui te blanditiis non sinat esse probam;</l>
				<l n="">nulla neque ante tuas orietur rixa fenestras,</l>
				<l n="">nec tibi clamatae somnus amarus erit.</l>
				<l n="">sola eris et solos spectabis, Cynthia, montes</l>
				<l n="">et pecus et fines pauperis agricolae.</l>
				<l n="">illic te nulli poterunt corrumpere ludi,</l>
				<l n="">fanaque peccatis plurima causa tuis.</l>
				<l n="">illic assidue tauros spectabis arantes,</l>
				<l n="">et uitem docta ponere falce comas;</l>
				<l n="">atque ibi rara feres inculto tura sacello,</l>
				<l n="">haedus ubi agrestes corruet ante focos;</l>
				<l n="">protinus et nuda choreas imitabere sura;</l>
				<l n="">omnia ab externo sint modo tuta uiro.</l>
				<l n="">ipse ego uenabor: iam nunc me sacra Dianae</l>
				<l n="">suscipere et Veneris ponere uota iuuat.</l>
				<l n="">incipiam captare feras et reddere pinu</l>
				<l n="">cornua et audaces ipse monere canes;</l>
				<l n="">non tamen ut uastos ausim temptare leones</l>
				<l n="">aut celer agrestes comminus ire sues.</l>
				<l n="">haec igitur mihi sit lepores audacia molles</l>
				<l n="">excipere et stricto figere auem calamo,</l>
				<l n="">qua formosa suo Clitumnus flumina luco</l>
				<l n="">integit, et niueos abluit unda boues.</l>
				<l n="">tu quotiens aliquid conabere, uita, memento</l>
				<l n="">uenturum paucis me tibi Luciferis.</l>
				<l n="">sic me nec solae poterunt auertere siluae,</l>
				<l n="">nec uaga muscosis flumina fusa iugis,</l>
				<l n="">quin ego in assidua mussem tua nomina lingua:</l>
				<l n="">absenti nemo non nocuisse uelit.</l>
			</div>

			<div type="poem" n="20">
				<l n="">QVID fles abducta grauius Briseide? quid fles</l>
				<l n="">anxia captiua tristius Andromacha?</l>
				<l n="">quidue mea de fraude deos, insana, fatigas?</l>
				<l n="">quid quereris nostram sic cecidisse fidem?</l>
				<l n="">non tam nocturna uolucris funesta querela</l>
				<l n="">Attica Cecropiis obstrepit in foliis,</l>
				<l n="">nec tantum Niobae bis sex ad busta superbae</l>
				<l n="">lacrima sollicito defluit a Sipylo.</l>
				<l n="">mi licet aeratis astringant bracchia nodis,</l>
				<l n="">sint tua uel Danaes condita membra domo,</l>
				<l n="">in te ego et aeratas rumpam, mea uita, catenas,</l>
				<l n="">ferratam Danaes transiliamque domum.</l>
				<l n="">de te quodcumque, ad surdas mihi dicitur aures:</l>
				<l n="">tu modo ne dubita de grauitate mea.</l>
				<l n="">ossa tibi iuro per matris et ossa parentis</l>
				<l n="">(si fallo, cinis heu sit mihi uterque grauis!)</l>
				<l n="">me tibi ad extremas mansuram, uita, tenebras:</l>
				<l n="">ambos una fides auferet, una dies.</l>
				<l n="">quod si nec nomen nec me tua forma teneret,</l>
				<l n="">posset seruitium mite tenere tuum.</l>
				<l n="">septima iam plenae deducitur orbita lunae,</l>
				<l n="">cum de me et de te compita nulla tacent:</l>
				<l n="">interea nobis non numquam ianua mollis,</l>
				<l n="">non numquam lecti copia facta tui.</l>
				<l n="">nec mihi muneribus nox ulla est empta beatis:</l>
				<l n="">quidquid eram, hoc animi gratia magna tui.</l>
				<l n="">cum te tam multi peterent, tu me una petisti:</l>
				<l n="">possum ego naturae non meminisse tuae?</l>
				<l n="">tum me uel tragicae uexetis Erinyes, et me</l>
				<l n="">inferno damnes, Aeace, iudicio,</l>
				<l n="">atque inter Tityi uolucres mea poena uagetur,</l>
				<l n="">tumque ego Sisyphio saxa labore geram!</l>
				<l n="">nec tu supplicibus me sis uenerata tabellis:</l>
				<l n="">ultima talis erit quae mea prima fides.</l>
				<l n="">hoc mihi perpetuo ius est, quod solus amator</l>
				<l n="">nec cito desisto nec temere incipio.</l>
			</div>

			<div type="poem" n="21">
				<l n="">A QVANTVM de me Panthi tibi pagina finxit,</l>
				<l n="">tantum illi Pantho ne sit amica Venus!</l>
				<l n="">sed tibi iam uideor Dodona uerior augur.</l>
				<l n="">uxorem ille tuus pulcher amator habet!</l>
				<l n="">tot noctes periere: nihil pudet? aspice, cantat</l>
				<l n="">liber: tu nimium credula, sola iaces.</l>
				<l n="">et nunc inter eos tu sermo es, te ille superbus</l>
				<l n="">dicit se inuito saepe fuisse domi.</l>
				<l n="">dispeream, si quicquam aliud quam gloria de te</l>
				<l n="">quaeritur: has laudes ille maritus habet.</l>
				<l n="">Colchida sic hospes quondam decepit Iason:</l>
				<l n="">eiecta est (tenuit namque Creusa) domo.</l>
				<l n="">sic a Dulichio iuuene est elusa Calypso:</l>
				<l n="">uidit amatorem pandere uela suum.</l>
				<l n="">a nimium faciles aurem praebere puellae,</l>
				<l n="">discite desertae non temere esse bonae!</l>
				<l n="">nunc quoque quid restat? iam pridem quaeritur alter:</l>
				<l n="">experta in primo, stulta, cauere potes.</l>
				<l n="">nos quocumque loco, nos omni tempore tecum</l>
				<l n="">siue aegra pariter siue ualente sumus.</l>
			</div>

			<div type="poem" n="22a">
				<l n="">SCIS here mi multas pariter placuisse puellas?</l>
				<l n="">scis mihi, Demophoon, multa uenire mala.</l>
				<l n="">nulla meis frustra lustrantur compita plantis;</l>
				<l n="">o nimis exitio nata theatra meo,</l>
				<l n="">siue aliquis molli diducit candida gestu</l>
				<l n="">bracchia, seu uarios incinit ore modos!</l>
				<l n="">interea nostri quaerunt sibi uulnus ocelli,</l>
				<l n="">candida non tecto pectore si qua sedet,</l>
				<l n="">siue uagi crines puris in frontibus errant,</l>
				<l n="">Indica quos medio uertice gemma tenet.</l>
				<l n="">quae si forte aliquid uultu mihi dura negarat,</l>
				<l n="">frigida de tota fronte cadebat aqua.</l>
				<l n="">quaeris, Demophoon, cur sim tam mollis in omnes?</l>
				<l n="">quod quaeris, ‘quare’ non habet ullus amor,</l>
				<l n="">cur aliquis sacris laniat sua bracchia cultris</l>
				<l n="">et Phrygis insanos caeditur ad numeros?</l>
				<l n="">uni cuique dedit uitium natura creato:</l>
				<l n="">mi fortuna aliquid semper amare dedit.</l>
				<l n="">me licet et Thamyrae cantoris fata sequantur,</l>
				<l n="">numquam ad formosas, inuide, caecus ero.</l>
				<l n="">sed tibi si exiles uideor tenuatus in artus,</l>
				<l n="">falleris: haud umquam est culta labore Venus.</l>
				<l n="">percontere licet: saepe est experta puella</l>
				<l n="">officium tota nocte ualere meum.</l>
				<l n="">Iuppiter Alcmenae geminas requieuerat Arctos,</l>
				<l n="">et caelum noctu bis sine rege fuit;</l>
				<l n="">nec tamen idcirco languens ad fulmina uenit:</l>
				<l n="">nullus amor uires eripit ipse suas.</l>
				<l n="">quid, cum e complexu Briseidos iret Achilles?</l>
				<l n="">num fugere minus Thessala tela Phryges?</l>
				<l n="">quid, ferus Andromachae lecto cum surgeret Hector?</l>
				<l n="">bella Mycenaeae non timuere rates?</l>
				<l n="">ille uel hic, classes poterant uel perdere muros:</l>
				<l n="">hic ego Pelides, hic ferus Hector ego.</l>
				<l n="">aspice uti caelo modo sol modo luna ministret:</l>
				<l n="">sic etiam nobis una puella parum est.</l>
				<l n="">altera me cupidis teneat foueatque lacertis,</l>
				<l n="">altera si quando non sinit esse locum;</l>
				<l n="">aut si forte irata meo sit facta ministro,</l>
				<l n="">ut sciat esse aliam, quae uelit esse mea!</l>
				<l n="">nam melius duo defendunt retinacula nauem,</l>
				<l n="">tutius et geminos anxia mater alit.</l>
			</div>

			<div type="poem" n="22b">
				<l n="">AVT si es dura, nega: sin es non dura, uenito!</l>
				<l n="">quid iuvat heu nullo ponere uerba loco?</l>
				<l n="">hic unus dolor est ex omnibus acer amanti,</l>
				<l n="">speranti subito si qua uenire negat.</l>
				<l n="">quanta illum toto uersant suspiria lecto,</l>
				<l n="">cum recipi, quae non uenerit, ille uetat!</l>
				<l n="">et rursus puerum quaerendo audita fatigat,</l>
				<l n="">quem, quae scire timet, dicere fata iubet.</l>
			</div>

			<div type="poem" n="23">
				<l n="">CVI fugienda fuit indocti semita uulgi,</l>
				<l n="">ipsa petita lacu nunc mihi dulcis aqua est.</l>
				<l n="">ingenuus quisquam alterius dat munera seruo,</l>
				<l n="">ut promissa suae uerba ferat dominae?</l>
				<l n="">et quaerit totiens ‘Quaenam nunc porticus illam</l>
				<l n="">integit?’ et ‘Campo quo mouet illa pedes?’</l>
				<l n="">deinde, ubi pertuleris, quos dicit fama labores</l>
				<l n="">Herculis, ut scribat ‘Muneris ecquid habes?’</l>
				<l n="">cernere uti possis uultum custodis amari,</l>
				<l n="">captus et immunda saepe latere casa?</l>
				<l n="">quam care semel in toto nox uertitur anno!</l>
				<l n="">a pereant, si quos ianua clausa iuuat!</l>
				<l n="">contra, reiecto quae libera uadit amictu,</l>
				<l n="">custodum et nullo saepta timore, placet,</l>
				<l n="">cui saepe immundo Sacra conteritur Via socco,</l>
				<l n="">nec sinit esse moram, si quis adire uelit;</l>
				<l n="">differet haec numquam, nec poscet garrula, quod te</l>
				<l n="">astrictus ploret saepe dedisse pater,</l>
				<l n="">nec dicet ‘Timeo, propera iam surgere, quaeso:</l>
				<l n="">infelix, hodie uir mihi rure uenit.’</l>
				<l n="">et quas Euphrates et quas mihi misit Orontes,</l>
				<l n="">me iuerint: nolim furta pudica tori;</l>
				<l n="">libertas quoniam nulli iam restat amanti,</l>
				<l n="">si quis liber erit, nullus amare uolet.</l>
			</div>

			<div type="poem" n="24a">
				<l n="">‘TV loqueris, cum sis iam noto fabula libro</l>
				<l n="">et tua sit toto Cynthia lecta foro?’</l>
				<l n="">cui non his uerbis aspergat tempora sudor?</l>
				<l n="">aut pudor ingenuis aut reticendus amor.</l>
				<l n="">quod si tam facilis spiraret Cynthia nobis,</l>
				<l n="">non ego nequitiae dicerer esse caput,</l>
				<l n="">nec sic per totam infamis traducerer urbem,</l>
				<l n="">urerer et quamuis non bene, uerba darem.</l>
				<l n="">quare ne tibi sit mirum me quaerere uiles:</l>
				<l n="">parcius infamant: num tibi causa leuis?</l>
				<l n="">* * *</l>
				<l n="">et modo pauonis caudae flabella superbae</l>
				<l n="">et manibus dura frigus habere pila,</l>
				<l n="">et cupit iratum talos me poscere eburnos,</l>
				<l n="">quaeque nitent Sacra uilia dona Via.</l>
				<l n="">a peream, si me ista mouent dispendia, sed me</l>
				<l n="">fallaci dominae iam pudet esse iocum!</l>
			</div>

			<div type="poem" n="24b">
				<l n="">HOC erat in primis quod me gaudere iubebas?</l>
				<l n="">tam te formosam non pudet esse leuem?</l>
				<l n="">una aut altera nox nondum est in amore peracta,</l>
				<l n="">et dicor lecto iam grauis esse tuo.</l>
				<l n="">me modo laudabas et carmina nostra legebas:</l>
				<l n="">ille tuus pennas tam cito uertit amor?</l>
				<l n="">contendat mecum ingenio, contendat et arte,</l>
				<l n="">in primis una discat amare domo:</l>
				<l n="">si libitum tibi erit, Lernaeas pugnet ad hydras</l>
				<l n="">et tibi ab Hesperio mala dracone ferat,</l>
				<l n="">taetra uenena libens et naufragus ebibat undas,</l>
				<l n="">et numquam pro te deneget esse miser:</l>
				<l n="">(quos utinam in nobis, uita, experiare labores!)</l>
				<l n="">iam tibi de timidis iste proteruus erit,</l>
				<l n="">qui nunc se in tumidum iactando uenit honorem:</l>
				<l n="">discidium uobis proximus annus erit.</l>
				<l n="">at me non aetas mutabit tota Sibyllae,</l>
				<l n="">non labor Alcidae, non niger ille dies.</l>
				<l n="">tu mea compones et dices ‘Ossa, Properti,</l>
				<l n="">haec tua sunt: eheu tu mihi certus eras,</l>
				<l n="">certus eras eheu, quamuis nec sanguine auito</l>
				<l n="">nobilis et quamuis non ita diues eras.'</l>
				<l n="">nil ego non patiar, numquam me iniuria mutat :</l>
				<l n="">ferre ego formosam nullum onus esse puto.</l>
				<l n="">credo ego non paucos ista periisse figura,</l>
				<l n="">credo ego sed multos non habuisse fidem.</l>
				<l n="">paruo dilexit spatio Minoida Theseus,</l>
				<l n="">Phyllida Demophoon, hospes uterque malus.</l>
				<l n="">iam tibi Iasonia nota est Medea carina</l>
				<l n="">et modo seruato sola relicta uiro.</l>
				<l n="">dura est quae multis simulatum fingit amorem,</l>
				<l n="">et se plus uni si qua parare potest.</l>
				<l n="">noli nobilibus, noli conferre beatis:</l>
				<l n="">uix uenit, extremo qui legat ossa die.</l>
				<l n="">hi tibi nos erimus: sed tu potius precor ut me</l>
				<l n="">demissis plangas pectora nuda comis.</l>
			</div>

			<div type="poem" n="25">
				<l n="">VNICA nata meo pulcherrima cura dolori,—</l>
				<l n="">excludit quoniam sors mea ‘saepe ueni’—</l>
				<l n="">ista meis fiet notissima forma libellis,</l>
				<l n="">Calue, tua uenia, pace, Catulle, tua.</l>
				<l n="">miles depositis annosus secubat armis,</l>
				<l n="">grandaeuique negant ducere aratra boues,</l>
				<l n="">putris et in uacua requiescit nauis harena,</l>
				<l n="">et uetus in templo bellica parma uacat:</l>
				<l n="">at me ab amore tuo deducet nulla senectus,</l>
				<l n="">siue ego Tithonus siue ego Nestor ero.</l>
				<l n="">nonne fuit satius duro seruire tyranno</l>
				<l n="">et gemere in tauro, saeue Perille, tuo,</l>
				<l n="">Gorgonis et satius fuit obdurescere uultu,</l>
				<l n="">Caucasias etiam si pateremur aues?</l>
				<l n="">sed tamen obsistam. teritur robigine mucro</l>
				<l n="">ferreus et paruo saepe liquore silex:</l>
				<l n="">at nullo dominae teritur sub limine amor, qui</l>
				<l n="">restat et immerita sustinet aure minas.</l>
				<l n="">ultro contemptus rogat, et peccasse fatetur</l>
				<l n="">laesus, et inuitis ipse redit pedibus.</l>
				<l n="">tu quoque, qui pleno fastus assumis amore,</l>
				<l n="">credule, nulla diu femina pondus habet.</l>
				<l n="">an quisquam in mediis persoluit uota procellis,</l>
				<l n="">cum saepe in portu fracta carina natet?</l>
				<l n="">aut prius infecto deposcit praemia cursu,</l>
				<l n="">septima quam metam triuerit arte rota?</l>
				<l n="">mendaces ludunt flatus in amore secundi:</l>
				<l n="">si qua uenit sero, magna ruina uenit.</l>
				<l n="">tu tamen interea, quamuis te diligat illa,</l>
				<l n="">in tacito cohibe gaudia clausa sinu.</l>
				<l n="">namque in amore suo semper sua maxima cuique</l>
				<l n="">nescio quo pacto uerba nocere solent.</l>
				<l n="">quamuis te persaepe uocet, semel ire memento:</l>
				<l n="">inuidiam quod habet, non solet esse diu.</l>
				<l n="">at si saecla forent antiquis grata puellis,</l>
				<l n="">essem ego quod nunc tu: tempore uincor ego.</l>
				<l n="">non tamen ista meos mutabunt saecula mores:</l>
				<l n="">unus quisque sua nouerit ire uia.</l>
				<l n="">at, uos qui officia in multos reuocatis amores,</l>
				<l n="">quantum sic cruciat lumina nostra dolor!</l>
				<l n="">uidistis pleno teneram candore puellam,</l>
				<l n="">uidistis fuscam, ducit uterque color;</l>
				<l n="">uidistis quamdam Argiua prodire figura,</l>
				<l n="">uidistis nostras, utraque forma rapit;</l>
				<l n="">iliaque plebeio uel sit sandycis amictu:</l>
				<l n="">haec atque illa mali uulneris una uia est.</l>
				<l n="">cum satis una suis insomnia portet ocellis,</l>
				<l n="">una sit et cuiuis femina multa mala.</l>
			</div>

			<div type="poem" n="26a">
				<l n="">VIDI te in somnis fracta, mea uita, carina</l>
				<l n="">Ionio lassas ducere rore manus,</l>
				<l n="">et quaecumque in me fueras mentita fateri,</l>
				<l n="">nec iam umore graues tollere posse comas,</l>
				<l n="">qualem purpureis agitatam fluctibus Hellen,</l>
				<l n="">aurea quam molli tergore uexit ouis.</l>
				<l n="">quam timui, ne forte tuum mare nomen haberet,</l>
				<l n="">atque tua labens nauita fleret aqua!</l>
				<l n="">quae tum ego Neptuno, quae tum cum Castore fratri,</l>
				<l n="">quaeque tibi excepi, iam dea, Leucothoe!</l>
				<l n="">at tu uix primas extollens gurgite palmas</l>
				<l n="">saepe meum nomen iam peritura uocas.</l>
				<l n="">quod si forte tuos uidisset Glaucus ocellos,</l>
				<l n="">esses Ionii facta puella maris,</l>
				<l n="">et tibi ob inuidiam Nereides increpitarent,</l>
				<l n="">candida Nesaee, caerula Cymothoe.</l>
				<l n="">sed tibi subsidio delphinum currere uidi,</l>
				<l n="">qui, puto, Arioniam uexerat ante lyram.</l>
				<l n="">iamque ego conabar summo me mittere saxo,</l>
				<l n="">cum mihi discussit talia uisa metus.</l>
			</div>

			<div type="poem" n="26b">
				<l n="">NVNC admirentur quod tam mihi pulchra puella</l>
				<l n="">seruiat et tota dicar in urbe potens!</l>
				<l n="">non, si Cambysae redeant et flumina Croesi,</l>
				<l n="">dicat ‘De nostro surge, poeta, toro.’</l>
				<l n="">nam mea cum recitat, dicit se odisse beatos:</l>
				<l n="">carmina tam sancte nulla puella colit.</l>
				<l n="">multum in amore fides, multum constantia prodest:</l>
				<l n="">qui dare multa potest, multum et amare potest?</l>
				<l n="">* * *</l>
				<l n="">seu mare per longum mea cogitet ire puella,</l>
				<l n="">hanc sequar et fidos una aget aura duos.</l>
				<l n="">unum litus erit sopitis unaque tecto</l>
				<l n="">arbor, et ex una saepe bibemus aqua;</l>
				<l n="">et tabula una duos poterit componere amantes,</l>
				<l n="">prora cubile mihi seu mihi puppis erit.</l>
				<l n="">omnia perpetiar: saeuus licet urgeat Eurus,</l>
				<l n="">uelaque in incertum frigidus Auster agat,</l>
				<l n="">quicumque et uenti miserum uexastis Vlixem,</l>
				<l n="">et Danaum Euboico litore mille rates,</l>
				<l n="">et qui mouistis duo litora, cum ratis Argo</l>
				<l n="">dux erat ignoto missa columba mari.</l>
				<l n="">illa meis tantum non umquam desit ocellis,</l>
				<l n="">incendat nauem Iuppiter ipse licet.</l>
				<l n="">certe isdem nudi pariter iactabimur oris:</l>
				<l n="">me licet unda ferat, te modo terra tegat.</l>
				<l n="">sed non Neptunus tanto crudelis amori,</l>
				<l n="">Neptunus fratri par in amore Ioui.</l>
				<l n="">testis Amymone, latices dum ferret, in aruis</l>
				<l n="">compressa, et Lernae pulsa tridente palus.</l>
				<l n="">iam deus amplexu uotum persoluit, at illi</l>
				<l n="">aurea diuinas urna profudit aquas.</l>
				<l n="">crudelem et Borean rapta Orithyia negauit:</l>
				<l n="">hic deus et terras et maria alta domat.</l>
				<l n="">crede mihi, nobis mitescet Scylla, nec umquam</l>
				<l n="">alternante uacans uasta Charybdis aqua;</l>
				<l n="">ipsaque sidera erunt nullis obscura tenebris,</l>
				<l n="">purus et Orion, purus et Haedus erit.</l>
				<l n="">quod mihi si ponenda tuo sit corpore uita,</l>
				<l n="">exitus hic nobis non inhonestus erit.</l>
			</div>

			<div type="poem" n="27">
				<l n="">AT uos incertam, mortales, funeris horam</l>
				<l n="">quaeritis, et qua sit mors aditura uia;</l>
				<l n="">quaeritis et caelo, Phoenicum inuenta, sereno,</l>
				<l n="">quae sit stella homini commoda quaeque mala!</l>
				<l n="">seu pedibus Parthos sequimur seu classe Britannos,</l>
				<l n="">et maris et terrent caeca pericla uiae;</l>
				<l n="">rursus et obiectum fles tu caput esse tumultu</l>
				<l n="">cum Mauors dubias miscet utrimque manus;</l>
				<l n="">praeterea domibus flammam domibusque ruinas,</l>
				<l n="">neu subeant labris pocula nigra tuis.</l>
				<l n="">solus amans nouit, quando periturus et a qua</l>
				<l n="">morte, neque hic Boreae flabra neque arma timet.</l>
				<l n="">iam licet et Stygia sedeat sub harundine remex,</l>
				<l n="">cernat et infernae tristia uela ratis:</l>
				<l n="">si modo clamantis reuocauerit aura puellae,</l>
				<l n="">concessum nulla lege redibit iter.</l>
			</div>

			<div type="poem" n="28a">
				<l n="">IVPPITER, affectae tandem miserere puellae:</l>
				<l n="">tam formosa tuum mortua crimen erit.</l>
				<l n="">hoc tibi uel poterit coniunx ignoscere Iuno:</l>
				<l n="">frangitur et Iuno, si qua puella perit.</l>
				<l n="">uenit enim tempus, quo torridus aestuat aer,</l>
				<l n="">incipit et sicco feruere terra Cane.</l>
				<l n="">sed non tam ardoris culpa est neque crimina caeli,</l>
				<l n="">quam totiens sanctos non habuisse deos.</l>
				<l n="">hoc perdit miseras, hoc perdidit ante puellas:</l>
				<l n="">quidquid iurarunt, uentus et unda rapit.</l>
				<l n="">non sibi collatam doluit Venus? illa peraeque</l>
				<l n="">prae se formosis inuidiosa dea est.</l>
				<l n="">an contempta tibi Iunonis †templa† Pelasgae?</l>
				<l n="">Palladis aut oculos ausa negare bonos?</l>
				<l n="">semper, formosae, non nostis parcere uerbis.</l>
				<l n="">hoc tibi lingua nocens, hoc tibi forma dedit.</l>
				<l n="">sed tibi uexatae per multa pericula uitae</l>
				<l n="">extremo ueniet mollior hora die.</l>
				<l n="">Io uersa caput primos mugiuerat annos:</l>
				<l n="">nunc dea, quae Nili flumina uacca bibit.</l>
				<l n="">Ino etiam prima terris aetate uagata est:</l>
				<l n="">hanc miser implorat nauita Leucothoen.</l>
				<l n="">Andromede monstris fuerat deuota marinis:</l>
				<l n="">haec eadem Persei nobilis uxor erat.</l>
				<l n="">Callisto Arcadios errauerat ursa per agros:</l>
				<l n="">haec nocturna suo sidere uela regit.</l>
				<l n="">quod si forte tibi properarint fata quietem,</l>
				<l n="">ipsa, sepultura facta beata tua,</l>
				<l n="">narrabis Semelae, quo sit formosa periclo,</l>
				<l n="">credet et illa, suo docta puella malo;</l>
				<l n="">et tibi Maeonias omnes heroidas inter</l>
				<l n="">primus erit nulla non tribuente locus.</l>
				<l n="">nunc, utcumque potes, fato gere saucia morem:</l>
				<l n="">et deus et durus uertitur ipse dies.</l>
			</div>

			<div type="poem" n="28b">
				<l n="">DEFICIVNT magico torti sub carmine rhombi,</l>
				<l n="">et iacet exstincto laurus adusta foco;</l>
				<l n="">et iam Luna negat totiens descendere caelo,</l>
				<l n="">nigraque funestum concinit omen auis.</l>
				<l n="">una ratis fati nostros portabit amores</l>
				<l n="">caerula ad infernos uelificata lacus.</l>
				<l n="">si non unius, quaeso, miserere duorum!</l>
				<l n="">uiuam, si uiuet: si cadet illa, cadam.</l>
				<l n="">pro quibus optatis sacro me carmine damno:</l>
				<l n="">scribam ego ‘Per magnum est salua puella Iouem’;</l>
				<l n="">ante tuosque pedes illa ipsa operata sedebit,</l>
				<l n="">narrabitque sedens longa pericla sua.</l>
			</div>

			<div type="poem" n="28c">
				<l n="">HAEC tua, Persephone, maneat clementia, nec tu,</l>
				<l n="">Persephonae coniunx, saeuior esse uelis.</l>
				<l n="">sunt apud infernos tot milia formosarum:</l>
				<l n="">pulchra sit in superis, si licet, una locis!</l>
				<l n="">uobiscum est Iope, uobiscum candida Tyro,</l>
				<l n="">uobiscum Europe nec proba Pasiphae,</l>
				<l n="">et quot Troia tulit uetus et quot Achaia formas,</l>
				<l n="">et Thebae et Priami diruta regna senis:</l>
				<l n="">et quaecumque erat in numero Romana puella,</l>
				<l n="">occidit: has omnes ignis auarus habet.</l>
				<l n="">nec forma aeternum aut cuiquam est fortuna perennis:</l>
				<l n="">longius aut propius mors sua quemque manet.</l>
				<l n="">tu quoniam es, mea lux, magno dimissa periclo,</l>
				<l n="">munera Dianae debita redde choros,</l>
				<l n="">redde etiam excubias diuae nunc, ante iuuencae,</l>
				<l n="">uotiuas, noctes et mihi solue decem.</l>
			</div>

			<div type="poem" n="29a">
				<l n="">HESTERNA, mea lux, cum potus nocte uagarer,</l>
				<l n="">nec me seruorum duceret ulla manus,</l>
				<l n="">obuia nescio quot pueri mihi turba minuta</l>
				<l n="">uenerat (hos uetuit me numerare timor);</l>
				<l n="">quorum alii faculas, alii retinere sagittas,</l>
				<l n="">pars etiam uisa est uincla parare mihi.</l>
				<l n="">sed nudi fuerant. quorum lasciuior unus,</l>
				<l n="">'Arripite hunc,' inquit, ‘iam bene nostis eum.</l>
				<l n="">hic erat, hunc mulier nobis irata locauit.'</l>
				<l n="">dixit, et in collo iam mihi nodus erat.</l>
				<l n="">* * *</l>
				<l n="">hic alter iubet in medium propellere, at alter,</l>
				<l n="">‘Intereat, qui nos non putat esse deos!</l>
				<l n="">haec te non meritum totas exspectat in horas:</l>
				<l n="">at tu nescio quas quaeris, inepte, fores.</l>
				<l n="">quae cum Sidoniae nocturna ligamina mitrae</l>
				<l n="">soluerit atque oculos mouerit illa graues,</l>
				<l n="">afflabunt tibi non Arabum de gramine odores,</l>
				<l n="">sed quos ipse suis fecit Amor manibus.</l>
				<l n="">parcite iam, fratres, iam certos spondet amores;</l>
				<l n="">et iam ad mandatam uenimus ecce domum.’</l>
				<l n="">atque ita mi iniecto dixerunt rursus amictu:</l>
				<l n="">‘I nunc et noctes disce manere domi.’</l>
			</div>

			<div type="poem" n="29b">
				<l n="">MANE erat, et uolui, si sola quiesceret illa,</l>
				<l n="">uisere: at in lecto Cynthia sola fuit.</l>
				<l n="">obstupui: non illa mihi formosior umquam</l>
				<l n="">uisa, neque ostrina cum fuit in tunica,</l>
				<l n="">ibat et hinc castae narratum somnia Vestae,</l>
				<l n="">neu sibi neue mihi quae nocitura forent:</l>
				<l n="">talis uisa mihi somno dimissa recenti.</l>
				<l n="">heu quantum per se candida forma ualet!</l>
				<l n="">‘Quid tu matutinus,’ ait ‘speculator amicae?</l>
				<l n="">me similem uestris moribus esse putas?</l>
				<l n="">non ego tam facilis: sat erit mihi cognitus unus,</l>
				<l n="">uel tu uel si quis uerior esse potest.</l>
				<l n="">apparent non ulla toro uestigia presso,</l>
				<l n="">signa uolutantes nec iacuisse duos.</l>
				<l n="">aspice ut in toto nullus mihi corpore surgat</l>
				<l n="">spiritus admisso motus adulterio.’</l>
				<l n="">dixit, et opposita propellens sauia dextra</l>
				<l n="">prosilit in laxa nixa pedem solea.</l>
				<l n="">sic ego tam sancti custos deludor amoris:</l>
				<l n="">ex illo felix nox mihi nulla fuit.</l>
			</div>

			<div type="poem" n="30a">
				<l n="">QVO fugis, a, demens? nulla est fuga: tu licet usque</l>
				<l n="">ad Tanain fugias, usque sequetur Amor.</l>
				<l n="">non si Pegaseo uecteris in aere dorso,</l>
				<l n="">nec tibi si Persei mouerit ala pedes;</l>
				<l n="">uel si te sectae rapiant talaribus aurae,</l>
				<l n="">nil tibi Mercurii proderit alta uia.</l>
				<l n="">instat semper Amor supra caput, instat amanti,</l>
				<l n="">et grauis ipsa super libera colla sedet.</l>
				<l n="">excubat ille acer custos et tollere numquam</l>
				<l n="">te patietur humo lumina capta semel.</l>
				<l n="">et iam si pecces, deus exorabilis ille est,</l>
				<l n="">si modo praesentes uiderit esse preces.</l>
			</div>

			<div type="poem" n="30b">
				<l n="">ISTA senes licet accusent conuiuia duri:</l>
				<l n="">nos modo propositum, uita, teramus iter.</l>
				<l n="">illorum antiquis onerantur legibus aures:</l>
				<l n="">hic locus est in quo, tibia docta, sones,</l>
				<l n="">quae non iure uado Maeandri iacta natasti,</l>
				<l n="">turpia cum faceret Palladis ora tumor.</l>
				<l n="">[non tamen immerito! Phrygias nunc ire per undas</l>
				<l n="">et petere Hyrcani litora nota maris,</l>
				<l n="">spargere et alterna communes caede Penates</l>
				<l n="">et ferre ad patrios praemia dira Lares!]</l>
				<l n="">una contentum pudeat me uiuere amica?</l>
				<l n="">hoc si crimen erit, crimen Amoris erit:</l>
				<l n="">mi nemo obiciat. libeat tibi, Cynthia, mecum</l>
				<l n="">rorida muscosis antra tenere iugis.</l>
				<l n="">illic aspicies scopulis haerere Sorores</l>
				<l n="">et canere antiqui dulcia furta Iouis,</l>
				<l n="">ut Semela est combustus, ut est deperditus Io,</l>
				<l n="">denique ut ad Troiae tecta uolarit auis.</l>
				<l n="">quod si nemo exstat qui uicerit Alitis arma,</l>
				<l n="">communis culpae cur reus unus agor?</l>
				<l n="">nec tu Virginibus reuerentia moueris ora:</l>
				<l n="">hic quoque non nescit quid sit amare chorus;</l>
				<l n="">si tamen Oeagri quaedam compressa figura</l>
				<l n="">Bistoniis olim rupibus accubuit.</l>
				<l n="">hic ubi te prima statuent in parte choreae,</l>
				<l n="">et medius docta cuspide Bacchus erit,</l>
				<l n="">tum capiti sacros patiar pendere corymbos:</l>
				<l n="">nam sine te nostrum non ualet ingenium.</l>
			</div>

			<div type="poem" n="31">
				<l n="">QVAERIS, cur ueniam tibi tardior? aurea Phoebi</l>
				<l n="">porticus a magno Caesare aperta fuit.</l>
				<l n="">tanta erat in speciem Poenis digesta columnis,</l>
				<l n="">inter quas Danai femina turba senis.</l>
				<l n="">hic †equidem Phoebo† uisus mihi pulchrior ipso</l>
				<l n="">marmoreus tacita carmen hiare lyra:</l>
				<l n="">atque aram circum steterant armenta Myronis,</l>
				<l n="">quattuor, artificis uiuida signa, boues.</l>
				<l n="">tum medium claro surgebat marmore templum,</l>
				<l n="">et patria Phoebo carius Ortygia:</l>
				<l n="">in quo Solis erat supra fastigia currus;</l>
				<l n="">et ualuae, Libyci nobile dentis opus,</l>
				<l n="">altera deiectos Parnasi uertice Gallos,</l>
				<l n="">altera maerebat funera Tantalidos.</l>
				<l n="">deinde inter matrem deus ipse interque sororem</l>
				<l n="">Pythius in longa carmina ueste sonat.</l>
			</div>

			<div type="poem" n="32">
				<l n="">QVI uidet, is peccat: qui te non uiderit ergo,</l>
				<l n="">non cupiet: facti lumina crimen habent.</l>
				<l n="">nam quid Praenesti dubias, o Cynthia, sortes,</l>
				<l n="">quid petis Aeaei moenia Telegoni?</l>
				<l n="">cur tua te Herculeum deportant esseda Tibur?</l>
				<l n="">Appia cur totiens te uia Lanuuium?</l>
				<l n="">hoc utinam spatiere loco, quodcumque uacabis,</l>
				<l n="">Cynthia! sed tibi me credere turba uetat,</l>
				<l n="">cum videt accensis deuotam currere taedis</l>
				<l n="">in nemus et Triuiae lumina ferre deae.</l>
				<l n="">scilicet umbrosis sordet Pompeia columnis</l>
				<l n="">porticus, aulaeis nobilis Attalicis,</l>
				<l n="">et platanis creber pariter surgentibus ordo,</l>
				<l n="">flumina sopito quaeque Marone cadunt,</l>
				<l n="">et leuiter nymphis toto crepitantibus orbe</l>
				<l n="">cum subito Triton ore recondit aquam.</l>
				<l n="">falleris, ista tui furtum uia monstrat amoris:</l>
				<l n="">non urbem, demens, lumina nostra fugis!</l>
				<l n="">nil agis, insidias in me componis inanes,</l>
				<l n="">tendis iners docto retia nota mihi.</l>
				<l n="">sed de me minus est: famae iactura pudicae</l>
				<l n="">tanta tibi miserae, quanta meretur, erit.</l>
				<l n="">nuper enim de te nostras me laedit ad aures</l>
				<l n="">rumor, et in tota non bonus urbe fuit.</l>
				<l n="">sed tu non debes inimicae credere linguae:</l>
				<l n="">semper formosis fabula poena fuit.</l>
				<l n="">non tua deprenso damnata est fama ueneno:</l>
				<l n="">testis eris puras, Phoebe, uidere manus.</l>
				<l n="">sin autem longo nox una aut altera lusu</l>
				<l n="">consumpta est, non me crimina parua mouent.</l>
				<l n="">Tyndaris externo patriam mutauit amore,</l>
				<l n="">et sine decreto uiua reducta domum est.</l>
				<l n="">ipsa Venus fertur corrupta libidine Martis;</l>
				<l n="">nec minus in caelo semper honesta fuit,</l>
				<l n="">quamuis Ida †Parim† pastorem dicat amasse</l>
				<l n="">atque inter pecudes accubuisse deam;</l>
				<l n="">hoc et Hamadryadum spectauit turba sororum</l>
				<l n="">Silenique senes et pater ipse chori;</l>
				<l n="">cum quibus Idaeo legisti poma sub antro,</l>
				<l n="">supposita excipiens, Nai, caduca manu.</l>
				<l n="">an quisquam in tanto stuprorum examine quaerit</l>
				<l n="">‘Cur haec tam diues? quis dedit? unde dedit?’</l>
				<l n="">o nimium nostro felicem tempore Romam,</l>
				<l n="">si contra mores una puella facit!</l>
				<l n="">haec eadem ante illam iam impune et Lesbia fecit:</l>
				<l n="">quae sequitur, certe est inuidiosa minus.</l>
				<l n="">qui quaerit Tatios ueteres durosque Sabinos,</l>
				<l n="">hic posuit nostra nuper in urbe pedem.</l>
				<l n="">tu prius et fluctus poteris siccare marinos,</l>
				<l n="">altaque mortali deligere astra manu,</l>
				<l n="">quam facere, ut nostrae nolint peccare puellae:</l>
				<l n="">hic mos Saturno regna tenente fuit;</l>
				<l n="">at cum Deucalionis aquae fluxere per orbem,</l>
				<l n="">et post antiquas Deucalionis aquas,</l>
				<l n="">dic mihi, quis potuit lectum seruare pudicum,</l>
				<l n="">quae dea cum solo uiuere sola deo?</l>
				<l n="">uxorem quondam magni Minois, ut aiunt,</l>
				<l n="">corrupit torui candida forma bouis;</l>
				<l n="">nec minus aerato Danae circumdata muro</l>
				<l n="">non potuit magno casta negare Ioui.</l>
				<l n="">quod si tu Graias es tuque imitata Latinas,</l>
				<l n="">semper uiue meo libera iudicio!</l>
			</div>

			<div type="poem" n="33a">
				<l n="">TRISTIA iam redeunt iterum sollemnia nobis:</l>
				<l n="">Cynthia iam noctes est operata decem.</l>
				<l n="">atque utinam pereant, Nilo quae sacra tepente</l>
				<l n="">misit matronis Inachis Ausoniis!</l>
				<l n="">quae dea tam cupidos totiens diuisit amantes,</l>
				<l n="">quaecumque illa fuit, semper amara fuit.</l>
				<l n="">tu certe Iouis occultis in amoribus, Io,</l>
				<l n="">sensisti multas quid sit inire uias,</l>
				<l n="">cum te iussit habere puellam cornua Iuno</l>
				<l n="">et pecoris duro perdere uerba sono.</l>
				<l n="">a quotiens quernis laesisti frondibus ora,</l>
				<l n="">mandisti et stabulis arbuta pasta tuis!</l>
				<l n="">an, quoniam agrestem detraxit ab ore figuram</l>
				<l n="">Iuppiter, idcirco facta superba dea es?</l>
				<l n="">an tibi non satis est fuscis Aegyptus alumnis?</l>
				<l n="">cur tibi tam longa Roma petita uia?</l>
				<l n="">quidue tibi prodest uiduas dormire puellas?</l>
				<l n="">sed tibi, crede mihi, cornua rursus erunt,</l>
				<l n="">aut nos e nostra te, saeua, fugabimus urbe:</l>
				<l n="">cum Tiberi Nilo gratia nulla fuit.</l>
				<l n="">at tu, quae nostro nimium placata dolore es,</l>
				<l n="">noctibus his uacui, ter faciamus iter.</l>
			</div>

			<div type="poem" n="33b">
				<l n="">NON audis et uerba sinis mea ludere, cum iam</l>
				<l n="">flectant Icarii sidera tarda boues.</l>
				<l n="">lenta bibis: mediae nequeunt te frangere noctes.</l>
				<l n="">an nondum est talos mittere lassa manus?</l>
				<l n="">a pereat, quicumque meracas repperit uuas</l>
				<l n="">corrupitque bonas nectare primus aquas!</l>
				<l n="">Icare, Cecropiis merito iugulate colonis,</l>
				<l n="">pampineus nosti quam sit amarus odor!</l>
				<l n="">tuque o Eurytion uino Centaure peristi,</l>
				<l n="">nec non Ismario tu, Polypheme, mero.</l>
				<l n="">uino forma perit, uino corrumpitur aetas,</l>
				<l n="">uino saepe suum nescit amica uirum.</l>
				<l n="">me miserum, ut multo nihil est mutata Lyaeo!</l>
				<l n="">iam bibe: formosa es: nil tibi uina nocent,</l>
				<l n="">cum tua praependent demissae in pocula sertae,</l>
				<l n="">et mea deducta carmina uoce legis.</l>
				<l n="">largius effuso madeat tibi mensa Falerno,</l>
				<l n="">spumet et aurato mollius in calice.</l>
				<l n="">nulla tamen lecto recipit se sola libenter:</l>
				<l n="">est quiddam, quod uos quaerere cogat Amor.</l>
				<l n="">semper in absentes felicior aestus amantes:</l>
				<l n="">eleuat assiduos copia longa uiros.</l>
			</div>

			<div type="poem" n="34a">
				<l n="">CVR quisquam faciem dominae iam credat Amori?</l>
				<l n="">sic erepta mihi paene puella mea est.</l>
				<l n="">expertus dico, nemo est in amore fidelis:</l>
				<l n="">formosam raro non sibi quisque petit.</l>
				<l n="">polluit ille deus cognatos, soluit amicos,</l>
				<l n="">et bene concordes tristia ad arma uocat.</l>
				<l n="">hospes in hospitium Menelao uenit adulter:</l>
				<l n="">Colchis et ignotum nonne secuta uirum est?</l>
				<l n="">Lynceu, tune meam potuisti, perfide, curam</l>
				<l n="">tangere? nonne tuae tum cecidere manus?</l>
				<l n="">quid si non constans illa et tam certa fuisset?</l>
				<l n="">posses in tanto uiuere flagitio?</l>
				<l n="">tu mihi uel ferro pectus uel perde ueneno:</l>
				<l n="">a domina tantum te modo tolle mea.</l>
				<l n="">te dominum uitae, te corporis esse licebit,</l>
				<l n="">te socium admitto rebus, amice, meis:</l>
				<l n="">lecto te solum, lecto te deprecor uno:</l>
				<l n="">riualem possum non ego ferre Iouem.</l>
				<l n="">ipse meas solus, quod nil est, aemulor umbras,</l>
				<l n="">stultus, quod nullo saepe timore tremo.</l>
				<l n="">una tamen causa est, cur crimina tanta remitto,</l>
				<l n="">errabant multo quod tua uerba mero.</l>
				<l n="">sed numquam uitae fallet me ruga seuerae:</l>
				<l n="">omnes iam norunt quam sit amare bonum.</l>
			</div>

			<div type="poem" n="34b">
				<l n="">LYNCEVS ipse meus seros insanit amores!</l>
				<l n="">solum te nostros laetor adire deos.</l>
				<l n="">quid tua Socraticis tibi nunc sapientia libris</l>
				<l n="">proderit aut rerum dicere posse uias?</l>
				<l n="">aut quid Erechthei tibi prosunt carmina lecta?</l>
				<l n="">nil iuuat in magno uester amore senex.</l>
				<l n="">tu satius memorem musis imitere Philitan</l>
				<l n="">et non inflati somnia Callimachi.</l>
				<l n="">nam rursus licet Aetoli referas Acheloi,</l>
				<l n="">fluxerit ut magno fractus amore liquor,</l>
				<l n="">atque etiam ut Phrygio fallax Maeandria campo</l>
				<l n="">errat et ipsa suas decipit unda uias,</l>
				<l n="">qualis et Adrasti fuerit uocalis Arion,</l>
				<l n="">tristis ad Archemori funera uictor equus:</l>
				<l n="">†non Amphiareae prosint tibi fata quadrigae†</l>
				<l n="">aut Capanei magno grata ruina Ioui.</l>
				<l n="">desine et Aeschyleo componere uerba coturno,</l>
				<l n="">desine, et ad molles membra resolue choros.</l>
				<l n="">incipe iam angusto uersus includere torno,</l>
				<l n="">inque tuos ignes, dure poeta, ueni.</l>
				<l n="">tu non Antimacho, non tutior ibis Homero:</l>
				<l n="">despicit et magnos recta puella deos.</l>
				<l n="">sed non ante graui taurus succumbit aratro,</l>
				<l n="">cornua quam ualidis haeserit in laqueis,</l>
				<l n="">nec tu tam duros per te patieris amores:</l>
				<l n="">trux tamen a nobis ante domandus eris.</l>
				<l n="">harum nulla solet rationem quaerere mundi,’</l>
				<l n="">nec cur fraternis Luna laboret equis,</l>
				<l n="">nec si post Stygias aliquid restabit †erumpnas†,</l>
				<l n="">nec si consulto fulmina missa tonent.</l>
				<l n="">aspice me, cui parua domi fortuna relicta est</l>
				<l n="">nullus et antiquo Marte triumphus aui,</l>
				<l n="">ut regnem mixtas inter conuiua puellas</l>
				<l n="">hoc ego, quo tibi nunc eleuor, ingenio!</l>
				<l n="">me iuuet hesternis positum languere corollis,</l>
				<l n="">quem tetigit iactu certus ad ossa deus;</l>
				<l n="">Actia Vergilium custodis litora Phoebi,</l>
				<l n="">Caesaris et fortes dicere posse rates,</l>
				<l n="">qui nunc Aeneae Troiani suscitat arma</l>
				<l n="">iactaque Lauinis moenia litoribus.</l>
				<l n="">cedite Romani scriptores, cedite Grai!</l>
				<l n="">nescio quid maius nascitur Iliade.</l>
				<l n="">tu canis umbrosi subter pineta Galaesi</l>
				<l n="">Thyrsin et attritis Daphnin harundinibus,</l>
				<l n="">utque decem possint corrumpere mala puellas</l>
				<l n="">missus et impressis haedus ab uberibus.</l>
				<l n="">felix, qui uiles pomis mercaris amores!</l>
				<l n="">huic licet ingratae Tityrus ipse canat.</l>
				<l n="">felix intactum Corydon qui temptat Alexin</l>
				<l n="">agricolae domini carpere delicias!</l>
				<l n="">quamuis ille sua lassus requiescat auena,</l>
				<l n="">laudatur faciles inter Hamadryadas.</l>
				<l n="">tu canis Ascraei ueteris praecepta poetae,</l>
				<l n="">quo seges in campo, quo uiret uua iugo.</l>
				<l n="">tale facis carmen docta testudine quale</l>
				<l n="">Cynthius impositis temperat articulis.</l>
				<l n="">non tamen haec ulli uenient ingrata legenti,</l>
				<l n="">siue in amore rudis siue peritus erit.</l>
				<l n="">(nec minor hic animis, ut sit minor ore, canorus</l>
				<l n="">anseris indocto carmine cessit olor.)</l>
				<l n="">haec quoque perfecto ludebat Iasone Varro,</l>
				<l n="">Varro Leucadiae maxima flamma suae;</l>
				<l n="">haec quoque lasciui cantarunt scripta Catulli,</l>
				<l n="">Lesbia quis ipsa notior est Helena;</l>
				<l n="">haec etiam docti confessa est pagina Calui,</l>
				<l n="">cum caneret miserae funera Quintiliae.</l>
				<l n="">et modo formosa quam multa Lycoride Gallus</l>
				<l n="">mortuus inferna uulnera lauit aqua!</l>
				<l n="">Cynthia quin etiam uersu laudata Properti,</l>
				<l n="">hos inter si me ponere Fama uolet.</l>
			</div>
		</div>

		<div type="book" n="3">
			<div type="poem" n="1">
				<l n="">CALLIMACHI Manes et Coi sacra Philitae,</l>
				<l n="">in uestrum, quaeso, me sinite ire nemus.</l>
				<l n="">primus ego ingredior puro de fonte sacerdos</l>
				<l n="">Itala per Graios orgia ferre choros.</l>
				<l n="">dicite, quo pariter carmen tenuastis in antro?</l>
				<l n="">quoue pede ingressi? quamue bibistis aquam?</l>
				<l n="">a ualeat, Phoebum quicumque moratur in armis!</l>
				<l n="">exactus tenui pumice uersus eat,—</l>
				<l n="">quo me Fama leuat terra sublimis, et a me</l>
				<l n="">nata coronatis Musa triumphat equis,</l>
				<l n="">et mecum in curru parui uectantur Amores,</l>
				<l n="">scriptorumque meas turba secuta rotas.</l>
				<l n="">quid frustra missis in me certatis habenis?</l>
				<l n="">non datur ad Musas currere lata uia.</l>
				<l n="">multi, Roma, tuas laudes annalibus addent,</l>
				<l n="">qui finem imperii Bactra futura canent.</l>
				<l n="">sed, quod pace legas, opus hoc de monte Sororum</l>
				<l n="">detulit intacta pagina nostra uia.</l>
				<l n="">mollia, Pegasides, date uestro serta poetae:</l>
				<l n="">non faciet capiti dura corona meo.</l>
				<l n="">at mihi quod uiuo detraxerit inuida turba,</l>
				<l n="">post obitum duplici faenore reddet Honos;</l>
				<l n="">Famae post obitum fingit maiora uetustas:</l>
				<l n="">maius ab exsequiis nomen in ora uenit.</l>
				<l n="">nam quis equo pulsas abiegno nosceret arces,</l>
				<l n="">fluminaque Haemonio comminus isse uiro,</l>
				<l n="">Idaeum Simoenta Iouis cum prole Scamandro,</l>
				<l n="">Hectora per campos ter maculasse rotas?</l>
				<l n="">Deiphobumque Helenumque et Pulydamanta et in armis</l>
				<l n="">qualemcumque Parim uix sua nosset humus.</l>
				<l n="">exiguo sermone fores nunc, Ilion, et tu</l>
				<l n="">Troia bis Oetaei numine capta dei.</l>
				<l n="">nec non ille tui casus memorator Homerus</l>
				<l n="">posteritate suum crescere sensit opus.</l>
				<l n="">meque inter seros laudabit Roma nepotes:</l>
				<l n="">illum post cineres auguror ipse diem.</l>
				<l n="">ne mea contempto lapis indicet ossa sepulcro</l>
				<l n="">prouisum est Lycio uota probante deo.</l>
			</div>

			<div type="poem" n="2">
				<l n="">CARMINIS interea nostri redeamus in orbem,</l>
				<l n="">gaudeat in solito tacta puella sono.</l>
				<l n="">Orphea detinuisse feras et concita dicunt</l>
				<l n="">flumina Threicia sustinuisse lyra;</l>
				<l n="">saxa Cithaeronis Thebas agitata per artem</l>
				<l n="">sponte sua in muri membra coisse ferunt;</l>
				<l n="">quin etiam, Polypheme, fera Galatea sub Aetna</l>
				<l n="">ad tua rorantes carmina flexit equos:</l>
				<l n="">miremur, nobis et Baccho et Apolline dextro,</l>
				<l n="">turba puellarum si mea uerba colit?</l>
				<l n="">quod non Taenariis domus est mihi fulta columnis,</l>
				<l n="">nec camera auratas inter eburna trabes,</l>
				<l n="">nec mea Phaeacas aequant pomaria siluas,</l>
				<l n="">non operosa rigat Marcius antra liquor;</l>
				<l n="">at Musae comites et carmina cara legenti,</l>
				<l n="">et defessa choris Calliopea meis.</l>
				<l n="">fortunata, meo si qua es celebrata libello!</l>
				<l n="">carmina erunt formae tot monumenta tuae.</l>
				<l n="">nam neque Pyramidum sumptus ad sidera ducti,</l>
				<l n="">nec Iouis Elei caelum imitata domus,</l>
				<l n="">nec Mausolei diues fortuna sepulcri</l>
				<l n="">mortis ab extrema condicione uacant.</l>
				<l n="">aut illis flamma aut imber subducet honores,</l>
				<l n="">annorum aut ictus pondera uicta ruent.</l>
				<l n="">at non ingenio quaesitum nomen ab aeuo</l>
				<l n="">excidet: ingenio stat sine morte decus.</l>
			</div>

			<div type="poem" n="3">
				<l n="">VISVS eram molli recubans Heliconis in umbra,</l>
				<l n="">Bellerophontei qua fluit umor equi,</l>
				<l n="">reges, Alba, tuos et regum facta tuorum,</l>
				<l n="">tantum operis, neruis hiscere posse meis;</l>
				<l n="">paruaque tam magnis admoram fontibus ora,</l>
				<l n="">unde pater sitiens Ennius ante bibit;</l>
				<l n="">et cecinit Curios fratres et Horatia pila,</l>
				<l n="">regiaque Aemilia uecta tropaea rate,</l>
				<l n="">uictricesque moras Fabii pugnamque sinistram</l>
				<l n="">Cannensem et uersos ad pia uota deos,</l>
				<l n="">Hannibalemque Lares Romana sede fugantes,</l>
				<l n="">anseris et tutum uoce fuisse Iouem:</l>
				<l n="">cum me Castalia speculans ex arbore Phoebus</l>
				<l n="">sic ait aurata nixus ad antra lyra:</l>
				<l n="">‘Quid tibi cum tali, demens, est flumine? quis te</l>
				<l n="">carminis heroi tangere iussit opus?</l>
				<l n="">non hic ulla tibi speranda est fama, Properti:</l>
				<l n="">mollia sunt paruis prata terenda rotis;</l>
				<l n="">ut tuus in scamno iactetur saepe libellus,</l>
				<l n="">quem legat exspectans sola puella uirum.</l>
				<l n="">cur tua praescripto seuecta est pagina gyro?</l>
				<l n="">non est ingenii cumba grauanda tui.</l>
				<l n="">alter remus aquas alter tibi radat harenas,</l>
				<l n="">tutus eris: medio maxima turba mari est.'</l>
				<l n="">dixerat, et plectro sedem mihi monstrat eburno,</l>
				<l n="">quo noua muscoso semita facta solo est.</l>
				<l n="">hic erat affixis uiridis spelunca lapillis,</l>
				<l n="">pendebantque cauis tympana pumicibus,</l>
				<l n="">orgia Musarum et Sileni patris imago</l>
				<l n="">fictilis et calami, Pan Tegeaee, tui;</l>
				<l n="">et Veneris dominae uolucres, mea turba, columbae</l>
				<l n="">tingunt Gorgoneo punica rostra lacu;</l>
				<l n="">diuersaeque nouem sortitae iura Puellae</l>
				<l n="">exercent teneras in sua dona manus:</l>
				<l n="">haec hederas legit in thyrsos, haec carmina neruis</l>
				<l n="">aptat, at illa manu texit utraque rosam.</l>
				<l n="">e quarum numero me contigit una dearum</l>
				<l n="">(ut reor a facie, Calliopea fuit):</l>
				<l n="">‘Contentus niueis semper uectabere cycnis,</l>
				<l n="">nec te fortis equi ducet ad arma sonus.</l>
				<l n="">nil tibi sit rauco praeconia classica cornu</l>
				<l n="">flare, nec Aonium tinguere Marte nemus;</l>
				<l n="">aut quibus in campis Mariano proelia signo</l>
				<l n="">stent et Teutonicas Roma refringat opes,</l>
				<l n="">barbarus aut Suebo perfusus sanguine Rhenus</l>
				<l n="">saucia maerenti corpora uectet aqua.</l>
				<l n="">quippe coronatos alienum ad limen amantes</l>
				<l n="">nocturnaeque canes ebria signa fugae,</l>
				<l n="">ut per te clausas sciat excantare puellas,</l>
				<l n="">qui uolet austeros arte ferire uiros.'</l>
				<l n="">talia Calliope, lymphisque a fonte petitis</l>
				<l n="">ora Philitea nostra rigauit aqua.</l>
			</div>

			<div type="poem" n="4">
				<l n="">ARMA deus Caesar dites meditatur ad Indos,</l>
				<l n="">et freta gemmiferi findere classe maris.</l>
				<l n="">magna, uiri, merces: parat ultima terra triumphos;</l>
				<l n="">Tigris et Euphrates sub tua iura fluent;</l>
				<l n="">sera, sed Ausoniis ueniet prouincia uirgis;</l>
				<l n="">assuescent Latio Partha tropaea Ioui.</l>
				<l n="">ite agite, expertae bello date lintea prorae,</l>
				<l n="">et solitum armigeri ducite munus equi!</l>
				<l n="">omina fausta cano. Crassos clademque piate!</l>
				<l n="">ite et Romanae consulite historiae!</l>
				<l n="">Mars pater, et sacrae fatalia lumina Vestae,</l>
				<l n="">ante meos obitus sit precor illa dies,</l>
				<l n="">qua uideam spoliis oneratos Caesaris axes,</l>
				<l n="">ad uulgi plausus saepe resistere equos,</l>
				<l n="">inque sinu carae nixus spectare puellae</l>
				<l n="">incipiam et titulis oppida capta legam,</l>
				<l n="">tela fugacis equi et bracati militis arcus,</l>
				<l n="">et subter captos arma sedere duces!</l>
				<l n="">ipsa tuam serua prolem, Venus: hoc sit in aeuum,</l>
				<l n="">cernis ab Aenea quod superesse caput.</l>
				<l n="">praeda sit haec illis, quorum meruere labores:</l>
				<l n="">me sat erit Sacra plaudere posse Via.</l>
			</div>

			<div type="poem" n="5">
				<l n="">PACIS Amor deus est, pacem ueneramur amantes:</l>
				<l n="">sat mihi cum domina proelia dura mea.</l>
				<l n="">nec tantum inuiso pectus mihi carpitur auro,</l>
				<l n="">nec bibit e gemma diuite nostra sitis,</l>
				<l n="">nec mihi mille iugis Campania pinguis aratur,</l>
				<l n="">nec miser aera paro clade, Corinthe, tua.</l>
				<l n="">o prima infelix fingenti terra Prometheo!</l>
				<l n="">ille parum cauti pectoris egit opus.</l>
				<l n="">corpora disponens mentem non uidit in arte:</l>
				<l n="">recta animi primum debuit esse uia.</l>
				<l n="">nunc maris in tantum uento iactamur, et hostem</l>
				<l n="">quaerimus, atque armis nectimus arma noua.</l>
				<l n="">haud ullas portabis opes Acherontis ad undas:</l>
				<l n="">nudus at inferna, stulte, uehere rate.</l>
				<l n="">uictor cum uictis pariter miscebitur umbris:</l>
				<l n="">consule cum Mario, capte Iugurtha, sedes.</l>
				<l n="">Lydus Dulichio non distat Croesus ab Iro:</l>
				<l n="">optima mors, rapta quae uenit apta die.</l>
				<l n="">me iuuat in prima coluisse Helicona iuuenta</l>
				<l n="">Musarumque choris implicuisse manus:</l>
				<l n="">me iuuat et multo mentem uincire Lyaeo,</l>
				<l n="">et caput in uerna semper habere rosa.</l>
				<l n="">atque ubi iam Venerem grauis interceperit aetas,</l>
				<l n="">sparserit et nigras alba senecta comas,</l>
				<l n="">tum mihi naturae libeat perdiscere mores,</l>
				<l n="">quis deus hanc mundi temperet arte domum,</l>
				<l n="">qua uenit exoriens, qua deficit, unde coactis</l>
				<l n="">cornibus in plenum menstrua luna redit,</l>
				<l n="">unde salo superant uenti, quid flamine captet</l>
				<l n="">Eurus, et in nubes unde perennis aqua;</l>
				<l n="">sit uentura dies mundi quae subruat arces,</l>
				<l n="">purpureus pluuias cur bibit arcus aquas,</l>
				<l n="">aut cur Perrhaebi tremuere cacumina Pindi,</l>
				<l n="">solis et atratis luxerit orbis equis,</l>
				<l n="">cur serus uersare boues et plaustra Bootes,</l>
				<l n="">Pleiadum spisso cur coit igne chorus,</l>
				<l n="">curue suos fines altum non exeat aequor,</l>
				<l n="">plenus et in partes quattuor annus eat;</l>
				<l n="">sub terris sint iura deum et tormenta Gigantum,</l>
				<l n="">Tisiphones atro si furit angue caput,</l>
				<l n="">aut Alcmaeoniae furiae aut ieiunia Phinei,</l>
				<l n="">num rota, num scopuli, num sitis inter aquas,</l>
				<l n="">num tribus infernum custodit faucibus antrum</l>
				<l n="">Cerberus, et Tityo iugera pauca nouem,</l>
				<l n="">an ficta in miseras descendit fabula gentes,</l>
				<l n="">et timor haud ultra quam rogus esse potest.</l>
				<l n="">exitus hic uitae superest mihi: uos, quibus arma</l>
				<l n="">grata magis, Crassi signa referte domum.</l>
			</div>

			<div type="poem" n="6">
				<l n="">DIC mihi de nostra, quae sentis, uera puella:</l>
				<l n="">sic tibi sint dominae, Lygdame, dempta iuga.</l>
				<l n="">num me laetitia tumefactum fallis inani,</l>
				<l n="">haec referens, quae me credere uelle putas?</l>
				<l n="">omnis enim debet sine uano nuntius esse,</l>
				<l n="">maioremque timens seruus habere fidem.</l>
				<l n="">nunc mihi, si qua tenes, ab origine dicere prima</l>
				<l n="">incipe: suspensis auribus ista bibam.</l>
				<l n="">sicin eram incomptis uidisti flere capillis?</l>
				<l n="">illius ex oculis multa cadebat aqua?</l>
				<l n="">nec speculum strato uidisti, Lygdame, lecto?</l>
				<l n="">ornabat niueas nullane gemma manus?</l>
				<l n="">ac maestam teneris uestem pendere lacertis,</l>
				<l n="">scriniaque ad lecti clausa iacere pedes?</l>
				<l n="">tristis erat domus, et tristes sua pensa ministrae</l>
				<l n="">carpebant, medio nebat et ipsa loco,</l>
				<l n="">umidaque impressa siccabat lumina lana,</l>
				<l n="">rettulit et querulo iurgia nostra sono?</l>
				<l n="">‘Haec te teste mihi promissa est, Lygdame, merces?</l>
				<l n="">est poenae seruo rumpere teste fidem.</l>
				<l n="">ille potest nullo miseram me linquere facto,</l>
				<l n="">et qualem nolo dicere habere domi!</l>
				<l n="">gaudet me uacuo solam tabescere lecto.</l>
				<l n="">si placet, insultet, Lygdame, morte mea.</l>
				<l n="">non me moribus illa, sed herbis improba uicit:</l>
				<l n="">staminea rhombi ducitur ille rota.</l>
				<l n="">illum turgentis ranae portenta rubetae</l>
				<l n="">et lecta exsuctis anguibus ossa trahunt,</l>
				<l n="">et strigis inuentae per busta iacentia plumae,</l>
				<l n="">cinctaque funesto lanea uitta uiro.</l>
				<l n="">si non uana canunt mea somnia, Lygdame, testor,</l>
				<l n="">poena erit ante meos sera sed ampla pedes;</l>
				<l n="">putris et in uacuo texetur aranea lecto:</l>
				<l n="">noctibus illorum dormiet ipsa Venus.'</l>
				<l n="">quae tibi si ueris animis est questa puella,</l>
				<l n="">hac eadem rursus, Lygdame, curre uia,</l>
				<l n="">et mea cum multis lacrimis mandata reporta</l>
				<l n="">iram, non fraudes esse in amore meo,</l>
				<l n="">me quoque consimili impositum torquerier igni:</l>
				<l n="">iurabo bis sex integer esse dies.</l>
				<l n="">quod mihi si e tanto felix concordia bello</l>
				<l n="">exstiterit, per me, Lygdame, liber eris.</l>
			</div>

			<div type="poem" n="7">
				<l n="">ERGO sollicitae tu causa, pecunia, uitae!</l>
				<l n="">per te immaturum mortis adimus iter;</l>
				<l n="">tu uitiis hominum crudelia pabula praebes;</l>
				<l n="">semina curarum de capite orta tuo.</l>
				<l n="">tu Paetum ad Pharios tendentem lintea portus</l>
				<l n="">obruis insano terque quaterque mari.</l>
				<l n="">nam dum te sequitur, primo miser excidit aeuo</l>
				<l n="">et noua longinquis piscibus esca natat;</l>
				<l n="">et mater non iusta piae dare debita terrae</l>
				<l n="">nec pote cognatos inter humare rogos,</l>
				<l n="">sed tua nunc uolucres astant super ossa marinae,</l>
				<l n="">nunc tibi pro tumulo Carpathium omne mare est.</l>
				<l n="">infelix Aquilo, raptae timor Orithyiae,</l>
				<l n="">quae spolia ex illo tanta fuere tibi?</l>
				<l n="">aut quidnam fracta gaudes, Neptune, carina?</l>
				<l n="">portabat sanctos alueus ille uiros.</l>
				<l n="">Paete, quid aetatem numeras? quid cara natanti</l>
				<l n="">mater in ore tibi est? non habet unda deos.</l>
				<l n="">nam tibi nocturnis ad saxa ligata procellis</l>
				<l n="">omnia detrito uincula fune cadunt.</l>
				<l n="">[sunt Agamemnonias testantia litora curas,</l>
				<l n="">quae notat Argynni poena minantis aquae.</l>
				<l n="">hoc iuuene amisso classem non soluit Atrides,</l>
				<l n="">pro qua mactata est Iphigenia mora.]</l>
				<l n="">reddite corpus humo, posita est in gurgite uita;</l>
				<l n="">Paetum sponte tua, uilis harena, tegas;</l>
				<l n="">et quotiens Paeti transibit nauta sepulcrum,</l>
				<l n="">dicat ‘Et audaci tu timor esse potes.’</l>
				<l n="">ite, rates curuas et leti texite causas:</l>
				<l n="">ista per humanas mors uenit acta manus.</l>
				<l n="">terra parum fuerat fatis, adiecimus undas:</l>
				<l n="">fortunae miseras auximus arte uias.</l>
				<l n="">ancora te teneat, quem non tenuere Penates?</l>
				<l n="">quid meritum dicas, cui sua terra parum est?</l>
				<l n="">uentorum est, quodcumque paras: haud ulla carina</l>
				<l n="">consenuit, fallit portus et ipse fidem.</l>
				<l n="">natura insidians pontum substrauit auaris:</l>
				<l n="">ut tibi succedat, uix semel esse potest.</l>
				<l n="">saxa triumphales fregere Capharea puppes,</l>
				<l n="">naufraga cum uasto Graecia tracta salo est.</l>
				<l n="">paulatim socium iacturam fleuit Vlixes,</l>
				<l n="">in mare cui solum non ualuere doli.</l>
				<l n="">quod si contentus patrio boue uerteret agros,</l>
				<l n="">uerbaque duxisset pondus habere mea,</l>
				<l n="">uiueret ante suos dulcis conuiua Penates,</l>
				<l n="">pauper, at in terra nil nisi fleret opes.</l>
				<l n="">non tulit haec Paetus, stridorem audire procellae</l>
				<l n="">et duro teneras laedere fune manus;</l>
				<l n="">sed thyio thalamo aut Oricia terebintho</l>
				<l n="">effultum pluma uersicolore caput.</l>
				<l n="">huic fluctus uiuo radicitus abstulit ungues,</l>
				<l n="">et miser inuisam traxit hiatus aquam;</l>
				<l n="">hunc paruo ferri uidit nox improba ligno:</l>
				<l n="">Paetus ut occideret, tot coiere mala.</l>
				<l n="">flens tamen extremis dedit haec mandata querelis,</l>
				<l n="">cum moribunda niger clauderet ora liquor:</l>
				<l n="">‘Di maris Aegaei quos sunt penes aequora, uenti,</l>
				<l n="">et quaecumque meum degrauat unda caput,</l>
				<l n="">quo rapitis miseros primae lanuginis annos?</l>
				<l n="">attulimus longas in freta uestra manus.</l>
				<l n="">a miser alcyonum scopulis affligar acutis!</l>
				<l n="">in me caeruleo fuscina sumpta deo est.</l>
				<l n="">at saltem Italiae regionibus inuehat aestus:</l>
				<l n="">hoc de me sat erit si modo matris erit.’</l>
				<l n="">subtrahit haec fantem torta uertigine fluctus;</l>
				<l n="">ultima quae Paeto uoxque diesque fuit.</l>
				<l n="">o centum aequoreae Nereo genitore puellae,</l>
				<l n="">et tu materno tracta dolore Theti;</l>
				<l n="">uos decuit lasso supponere bracchia mento:</l>
				<l n="">non poterat uestras ille grauare manus:</l>
				<l n="">at tu, saeue Aquilo, numquam mea uela uidebis:</l>
				<l n="">ante fores dominae condar oportet iners.</l>
			</div>

			<div type="poem" n="8">
				<l n="">DVLCIS ad hesternas fuerat mihi rixa lucernas,</l>
				<l n="">uocis et insanae tot maledicta tuae,</l>
				<l n="">cum furibunda mero mensam propellis et in me</l>
				<l n="">proicis insana cymbia plena manu.</l>
				<l n="">tu uero nostros audax inuade capillos</l>
				<l n="">et mea formosis unguibus ora nota,</l>
				<l n="">tu minitare oculos subiecta exurere flamma,</l>
				<l n="">fac mea rescisso pectora nuda sinu!</l>
				<l n="">nimirum ueri dantur mihi signa caloris:</l>
				<l n="">nam sine amore graui femina nulla dolet.</l>
				<l n="">quae mulier rabida iactat conuicia lingua,</l>
				<l n="">haec Veneris magnae uoluitur ante pedes;</l>
				<l n="">custodum gregibus circa se stipat euntem,</l>
				<l n="">seu sequitur medias, Maenas ut icta, uias,</l>
				<l n="">seu timidam crebro dementia somnia terrent,</l>
				<l n="">seu miseram in tabula picta puella mouet:</l>
				<l n="">his ego tormentis animi sum uerus haruspex,</l>
				<l n="">has didici certo saepe in amore notas.</l>
				<l n="">non est certa fides, quam non in iurgia uertas:</l>
				<l n="">hostibus eueniat lenta puella meis.</l>
				<l n="">in morso aequales uideant mea uulnera collo:</l>
				<l n="">me doceat liuor mecum habuisse meam.</l>
				<l n="">aut in amore dolere uolo aut audire dolentem,</l>
				<l n="">siue tuas lacrimas siue uidere meas,</l>
				<l n="">tecta superciliis si quando uerba remittis,</l>
				<l n="">aut tua cum digitis scripta silenda notas.</l>
				<l n="">odi ego quae numquam pungunt suspiria somnos:</l>
				<l n="">semper in irata pallidus esse uelim.</l>
				<l n="">dulcior ignis erat Paridi, cum grata per arma</l>
				<l n="">Tyndaridi poterat gaudia ferre suae:</l>
				<l n="">dum uincunt Danai, dum restat barbarus Hector,</l>
				<l n="">ille Helenae in gremio maxima bella gerit.</l>
				<l n="">aut tecum aut pro te mihi cum riualibus arma</l>
				<l n="">semper erunt: in te pax mihi nulla placet.</l>
				<l n="">gaude, quod nulla est aeque formosa: doleres,</l>
				<l n="">si qua foret: nunc sis iure superba licet.</l>
				<l n="">at tibi, qui nostro nexisti retia lecto,</l>
				<l n="">sit socer aeternum nec sine matre domus!</l>
				<l n="">cui nunc si qua data est furandae copia noctis,</l>
				<l n="">offensa illa mihi, non tibi amica, dedit.</l>
			</div>

			<div type="poem" n="9">
				<l n="">MAECENAS, eques Etrusco de sanguine regum,</l>
				<l n="">intra fortunam qui cupis esse tuam,</l>
				<l n="">quid me scribendi tam uastum mittis in aequor?</l>
				<l n="">non sunt apta meae grandia uela rati.</l>
				<l n="">turpe est, quod nequeas, capiti committere pondus</l>
				<l n="">et pressum inflexo mox dare terga genu.</l>
				<l n="">omnia non pariter rerum sunt omnibus apta,</l>
				<l n="">palma nec ex aequo ducitur una iugo.</l>
				<l n="">gloria Lysippo est animosa effingere signa;</l>
				<l n="">exactis Calamis se mihi iactat equis;</l>
				<l n="">in Veneris tabula summam sibi poscit Apelles;</l>
				<l n="">Parrhasius parua uindicat arte locum;</l>
				<l n="">argumenta magis sunt Mentoris addita formae;</l>
				<l n="">at Myos exiguum flectit acanthus iter;</l>
				<l n="">Phidiacus signo se Iuppiter ornat eburno;</l>
				<l n="">Praxitelen propria uendit ab urbe lapis.</l>
				<l n="">est quibus Eleae concurrit palma quadrigae,</l>
				<l n="">est quibus in celeres gloria nata pedes;</l>
				<l n="">hic satus ad pacem, hic castrensibus utilis armis:</l>
				<l n="">naturae sequitur semina quisque suae.</l>
				<l n="">at tua, Maecenas, uitae praecepta recepi,</l>
				<l n="">cogor et exemplis te superare tuis.</l>
				<l n="">cum tibi Romano dominas in honore secures</l>
				<l n="">et liceat medio ponere iura foro;</l>
				<l n="">uel tibi Medorum pugnaces ire per hastas,</l>
				<l n="">atque onerare tuam fixa per arma domum;</l>
				<l n="">et tibi ad effectum uires det Caesar, et omni</l>
				<l n="">tempore tam faciles insinuentur opes;</l>
				<l n="">parcis et in tenues humilem te colligis umbras:</l>
				<l n="">uelorum plenos subtrahis ipse sinus.</l>
				<l n="">crede mihi, magnos aequabunt ista Camillos</l>
				<l n="">iudicia, et uenies tu quoque in ora uirum,</l>
				<l n="">Caesaris et famae uestigia iuncta tenebis:</l>
				<l n="">Maecenatis erunt uera tropaea fides.</l>
				<l n="">non ego uelifera tumidum mare findo carina:</l>
				<l n="">tota sub exiguo flumine nostra mora est.</l>
				<l n="">non flebo in cineres arcem sedisse paternos</l>
				<l n="">Cadmi nec semper proelia clade pari;</l>
				<l n="">nec referam Scaeas et Pergama, Apollinis arces,</l>
				<l n="">et Danaum decimo uere redisse rates,</l>
				<l n="">moenia cum Graio Neptunia pressit aratro</l>
				<l n="">uictor Palladiae ligneus artis equus.</l>
				<l n="">inter Callimachi sat erit placuisse libellos</l>
				<l n="">et cecinisse modis, Coe poeta, tuis.</l>
				<l n="">haec urant pueros, haec urant scripta puellas,</l>
				<l n="">meque deum clament et mihi sacra ferant!</l>
				<l n="">te duce uel Iouis arma canam caeloque minantem</l>
				<l n="">Coeum et Phlegraeis Eurymedonta iugis;</l>
				<l n="">celsaque Romanis decerpta palatia tauris</l>
				<l n="">ordiar et caeso moenia firma Remo,</l>
				<l n="">eductosque pares siluestri ex ubere reges,</l>
				<l n="">crescet et ingenium sub tua iussa meum!</l>
				<l n="">prosequar et currus utroque ab litore ouantes,</l>
				<l n="">Parthorum astutae tela remissa fugae,</l>
				<l n="">castraque Pelusi Romano subruta ferro,</l>
				<l n="">Antonique graues in sua fata manus.</l>
				<l n="">mollia tu coeptae fautor cape lora iuuentae,</l>
				<l n="">dexteraque immissis da mihi signa rotis.</l>
				<l n="">hoc mihi, Maecenas, laudis concedis, et a te est</l>
				<l n="">quod ferar in partes ipse fuisse tuas.</l>
			</div>

			<div type="poem" n="10">
				<l n="">MIRABAR, quidnam uisissent mane Camenae,</l>
				<l n="">ante meum stantes sole rubente torum.</l>
				<l n="">natalis nostrae signum misere puellae</l>
				<l n="">et manibus faustos ter crepuere sonos.</l>
				<l n="">transeat hic sine nube dies, stent aere uenti,</l>
				<l n="">ponat et in sicco molliter unda minax.</l>
				<l n="">aspiciam nullos hodierna luce dolentes;</l>
				<l n="">et Niobae lacrimas supprimat ipse lapis;</l>
				<l n="">alcyonum positis requiescant ora querelis,</l>
				<l n="">increpet absumptum nec sua mater Itym.</l>
				<l n="">tuque, o cara mihi, felicibus edita pennis,</l>
				<l n="">surge et poscentes iusta precare deos.</l>
				<l n="">ac primum pura somnum tibi discute lympha,</l>
				<l n="">et nitidas presso pollice finge comas:</l>
				<l n="">dein, qua primum oculos cepisti ueste Properti,</l>
				<l n="">indue, nec uacuum flore relinque caput;</l>
				<l n="">et pete, qua polles, ut sit tibi forma perennis,</l>
				<l n="">inque meum semper stent tua regna caput.</l>
				<l n="">inde coronatas ubi ture piaueris aras,</l>
				<l n="">luxerit et tota flamma secunda domo,</l>
				<l n="">sit mensae ratio, noxque inter pocula currat,</l>
				<l n="">et crocino nares murreus ungat onyx.</l>
				<l n="">tibia nocturnis succumbat rauca choreis,</l>
				<l n="">et sint nequitiae libera uerba tuae,</l>
				<l n="">dulciaque ingratos adimant conuiuia somnos,</l>
				<l n="">publica uicinae perstrepat aura uiae:</l>
				<l n="">sit sors et nobis talorum interprete iactu,</l>
				<l n="">quem grauibus pennis uerberet ille puer.</l>
				<l n="">cum fuerit multis exacta trientibus hora,</l>
				<l n="">noctis et instituet sacra ministra Venus,</l>
				<l n="">annua soluamus thalamo sollemnia nostro,</l>
				<l n="">natalisque tui sic peragamus iter.</l>
			</div>

			<div type="poem" n="11">
				<l n="">QVID mirare, meam si uersat femina uitam</l>
				<l n="">et trahit addictum sub sua iura uirum,</l>
				<l n="">criminaque ignaui capitis mihi turpia fingis,</l>
				<l n="">quod nequeam fracto rumpere uincla iugo?</l>
				<l n="">uenturam melius praesagit nauita mortem,</l>
				<l n="">uulneribus didicit miles habere metum.</l>
				<l n="">ista ego praeterita iactaui uerba iuuenta:</l>
				<l n="">tu nunc exemplo disce timere meo.</l>
				<l n="">Colchis flagrantes adamantina sub iuga tauros</l>
				<l n="">egit et armigera proelia seuit humo,</l>
				<l n="">custodisque feros clausit serpentis hiatus,</l>
				<l n="">iret ut Aesonias aurea lana domos.</l>
				<l n="">ausa ferox ab equo quondam oppugnare sagittis</l>
				<l n="">Maeotis Danaum Penthesilea rates;</l>
				<l n="">aurea cui postquam nudauit cassida frontem,</l>
				<l n="">uicit uictorem candida forma uirum.</l>
				<l n="">Omphale in tantum formae processit honorem,</l>
				<l n="">Lydia Gygaeo tincta puella lacu,</l>
				<l n="">ut, qui pacato statuisset in orbe columnas,</l>
				<l n="">tam dura traheret mollia pensa manu.</l>
				<l n="">Persarum statuit Babylona Semiramis urbem,</l>
				<l n="">ut solidum cocto tolleret aggere opus,</l>
				<l n="">et duo in aduersum mitti per moenia currus</l>
				<l n="">nec possent tacto stringere ab axe latus;</l>
				<l n="">duxit et Euphraten medium, quam condidit, arcis,</l>
				<l n="">iussit et imperio subdere Bactra caput.</l>
				<l n="">nam quid ego heroas, quid raptem in crimina diuos?</l>
				<l n="">Iuppiter infamat seque suamque domum.</l>
				<l n="">quid, modo quae nostris opprobria uexerit armis,</l>
				<l n="">et famulos inter femina trita suos?</l>
				<l n="">coniugii obsceni pretium Romana poposcit</l>
				<l n="">moenia et addictos in sua regna Patres.</l>
				<l n="">noxia Alexandria, dolis aptissima tellus,</l>
				<l n="">et totiens nostro Memphi cruenta malo,</l>
				<l n="">tres ubi Pompeio detraxit harena triumphos!</l>
				<l n="">tollet nulla dies hanc tibi, Roma, notam.</l>
				<l n="">issent Phlegraeo melius tibi funera campo,</l>
				<l n="">uel tua si socero colla daturus eras.</l>
				<l n="">scilicet incesti meretrix regina Canopi,</l>
				<l n="">una Philippeo sanguine adusta nota,</l>
				<l n="">ausa Ioui nostro latrantem opponere Anubim,</l>
				<l n="">et Tiberim Nili cogere ferre minas,</l>
				<l n="">Romanamque tubam crepitanti pellere sistro,</l>
				<l n="">baridos et contis rostra Liburna sequi,</l>
				<l n="">foedaque Tarpeio conopia tendere saxo,</l>
				<l n="">iura dare et statuas inter et arma Mari.</l>
				<l n="">quid nunc Tarquinii fractas iuuat esse secures,</l>
				<l n="">nomine quem simili uita superba notat,</l>
				<l n="">si mulier patienda fuit? cape, Roma, triumphum</l>
				<l n="">et longum Augusto salua precare diem!</l>
				<l n="">fugisti tamen in timidi uaga flumina Nili:</l>
				<l n="">accepere tuae Romula uincla manus.</l>
				<l n="">bracchia spectaui sacris admorsa colubris,</l>
				<l n="">et trahere occultum membra soporis iter.</l>
				<l n="">‘Non hoc, Roma, fui tanto tibi ciue uerenda!’</l>
				<l n="">dixit et assiduo lingua sepulta mero.</l>
				<l n="">septem urbs alta iugis, toto quae praesidet orbi,</l>
				<l n="">femineo timuit territa Marte minas?</l>
				<l n="">Curtius expletis statuit monumenta lacunis,</l>
				<l n="">at Decius misso proelia rupit equo,</l>
				<l n="">Coclitis abscissos testatur semita pontes,</l>
				<l n="">est cui cognomen coruus habere dedit:</l>
				<l n="">haec di condiderant, haec di quoque moenia seruant:</l>
				<l n="">uix timeat saluo Caesare Roma Iouem.</l>
				<l n="">nunc ubi Scipiadae classes, ubi signa Camilli,</l>
				<l n="">aut modo Pompeia, Bospore, capta manu,</l>
				<l n="">Hannibalis spolia et uicti monumenta Syphacis,</l>
				<l n="">et Pyrrhi ad nostros gloria fracta pedes?</l>
				<l n="">Leucadius uersas acies memorabit Apollo:</l>
				<l n="">tantum operis belli sustulit una dies.</l>
				<l n="">at tu, siue petes portus seu, nauita, linques,</l>
				<l n="">Caesaris in toto sis memor Ionio.</l>
			</div>

			<div type="poem" n="12">
				<l n="">POSTVME, plorantem potuisti linquere Gallam,</l>
				<l n="">miles et Augusti fortia signa sequi?</l>
				<l n="">tantine ulla fuit spoliati gloria Parthi,</l>
				<l n="">ne faceres Galla multa rogante tua?</l>
				<l n="">si fas est, omnes pariter pereatis auari,</l>
				<l n="">et quisquis fido praetulit arma toro!</l>
				<l n="">tu tamen iniecta tectus, uesane, lacerna</l>
				<l n="">potabis galea fessus Araxis aquam.</l>
				<l n="">illa quidem interea fama tabescet inani,</l>
				<l n="">haec tua ne uirtus fiat amara tibi,</l>
				<l n="">neue tua Medae laetentur caede sagittae,</l>
				<l n="">ferreus aurato neu cataphractus equo,</l>
				<l n="">neue aliquid de te flendum referatur in urna:</l>
				<l n="">sic redeunt, illis qui cecidere locis.</l>
				<l n="">ter quater in casta felix, o Postume, Galla!</l>
				<l n="">moribus his alia coniuge dignus eras.</l>
				<l n="">quid faciet nullo munita puella timore,</l>
				<l n="">cum sit luxuriae Roma magistra suae?</l>
				<l n="">sed securus eas: Gallam non munera uincent,</l>
				<l n="">duritiaeque tuae non erit illa memor.</l>
				<l n="">nam quocumque die saluum te fata remittent,</l>
				<l n="">pendebit collo Galla pudica tuo.</l>
				<l n="">Postumus alter erit miranda coniuge Vlixes:</l>
				<l n="">non illi longae tot nocuere morae,</l>
				<l n="">castra decem annorum, et Ciconum mons Ismara, Calpe,</l>
				<l n="">exustaeque tuae mox, Polypheme, genae,</l>
				<l n="">et Circae fraudes, lotosque herbaeque tenaces,</l>
				<l n="">Scyllaque et alternas scissa Charybdis aquas,</l>
				<l n="">Lampeties Ithacis ueribus mugisse iuuencos</l>
				<l n="">(pauerat hos Phoebo filia Lampetie),</l>
				<l n="">et thalamum Aeaeae flentis fugisse puellae,</l>
				<l n="">totque hiemis noctes totque natasse dies,</l>
				<l n="">nigrantesque domos animarum intrasse silentum,</l>
				<l n="">Sirenum surdo remige adisse lacus,</l>
				<l n="">et ueteres arcus leto renouasse procorum,</l>
				<l n="">errorisque sui sic statuisse modum.</l>
				<l n="">nec frustra, quia casta domi persederat uxor.</l>
				<l n="">uincit Penelopes Aelia Galla fidem.</l>
			</div>

			<div type="poem" n="13">
				<l n="">QVAERITIS, unde auidis nox sit pretiosa puellis,</l>
				<l n="">et Venere exhaustae damna querantur opes.</l>
				<l n="">certa quidem tantis causa et manifesta ruinis:</l>
				<l n="">luxuriae nimium libera facta uia est.</l>
				<l n="">Inda cauis aurum mittit formica metallis,</l>
				<l n="">et uenit e Rubro concha Erycina salo,</l>
				<l n="">et Tyros ostrinos praebet Cadmea colores,</l>
				<l n="">cinnamon et multi pastor odoris Arabs:</l>
				<l n="">haec etiam clausas expugnant arma pudicas,</l>
				<l n="">quaeque gerunt fastus, Icarioti, tuos.</l>
				<l n="">matrona incedit census induta nepotum</l>
				<l n="">et spolia opprobrii nostra per ora trahit.</l>
				<l n="">nulla est poscendi, nulla est reuerentia dandi,</l>
				<l n="">aut si qua est, pretio tollitur ipsa mora.</l>
				<l n="">felix Eois lex funeris una maritis,</l>
				<l n="">quos Aurora suis rubra colorat equis!</l>
				<l n="">namque ubi mortifero iacta est fax ultima lecto,</l>
				<l n="">uxorum fusis stat pia turba comis,</l>
				<l n="">et certamen habent leti, quae uiua sequatur</l>
				<l n="">coniugium: pudor est non licuisse mori.</l>
				<l n="">ardent uictrices et flammae pectora praebent,</l>
				<l n="">imponuntque suis ora perusta uiris.</l>
				<l n="">hic genus infidum nuptarum, hic nulla puella</l>
				<l n="">nec fida Euadne nec pia Penelope.</l>
				<l n="">felix agrestum quondam pacata iuuentus,</l>
				<l n="">diuitiae quorum messis et arbor erant!</l>
				<l n="">illis munus erant decussa Cydonia ramo,</l>
				<l n="">et dare puniceis plena canistra rubis,</l>
				<l n="">nunc uiolas tondere manu, nunc mixta referre</l>
				<l n="">lilia uirgineos lucida per calathos,</l>
				<l n="">et portare suis uestitas frondibus uuas</l>
				<l n="">aut uariam plumae uersicoloris auem.</l>
				<l n="">his tum blanditiis furtiua per antra puellae</l>
				<l n="">oscula siluicolis empta dedere uiris.</l>
				<l n="">hinnulei pellis tutos operibat amantes,</l>
				<l n="">altaque natiuo creuerat herba toro,</l>
				<l n="">pinus et incumbens lentas circumdabat umbras;</l>
				<l n="">nec fuerat nudas poena uidere deas;</l>
				<l n="">corniger Arcadii uacuam pastoris in aulam</l>
				<l n="">dux aries saturas ipse reduxit oues;</l>
				<l n="">dique deaeque omnes, quibus est tutela per agros,</l>
				<l n="">praebebant uestris uerba benigna focis:</l>
				<l n="">‘Et leporem, quicumque uenis, uenaberis, hospes,</l>
				<l n="">et, si forte meo tramite quaeris, auem:</l>
				<l n="">et me Pana tibi comitem de rupe uocato,</l>
				<l n="">siue petes calamo praemia, siue cane.'</l>
				<l n="">at nunc desertis cessant sacraria lucis:</l>
				<l n="">aurum omnes uicta iam pietate colunt.</l>
				<l n="">auro pulsa fides, auro uenalia iura,</l>
				<l n="">aurum lex sequitur, mox sine lege pudor.</l>
				<l n="">torrida sacrilegum testantur limina Brennum,</l>
				<l n="">dum petit intonsi Pythia regna dei:</l>
				<l n="">at mons laurigero concussus uertice diras</l>
				<l n="">Gallica Parnasus sparsit in arma niues.</l>
				<l n="">te scelus accepto Thracis Polymestoris auro</l>
				<l n="">nutrit in hospitio non, Polydore, pio.</l>
				<l n="">tu quoque ut auratos gereres, Eriphyla, lacertos,</l>
				<l n="">delapsis nusquam est Amphiaraus equis.</l>
				<l n="">proloquar:—atque utinam patriae sim uerus haruspex!—</l>
				<l n="">frangitur ipsa suis Roma superba bonis.</l>
				<l n="">certa loquor, sed nulla fides; neque enim Ilia quondam</l>
				<l n="">uerax Pergameis Maenas habenda malis:</l>
				<l n="">sola Parim Phrygiae fatum componere, sola</l>
				<l n="">fallacem patriae serpere dixit equum.</l>
				<l n="">ille furor patriae fuit utilis, ille parenti:</l>
				<l n="">experta est ueros irrita lingua deos.</l>
			</div>

			<div type="poem" n="14">
				<l n="">MVLTA tuae, Sparte, miramur iura palaestrae,</l>
				<l n="">sed mage uirginei tot bona gymnasii,</l>
				<l n="">quod non infames exercet corpore ludos</l>
				<l n="">inter luctantes nuda puella uiros,</l>
				<l n="">cum pila uelocis fallit per bracchia iactus,</l>
				<l n="">increpat et uersi clauis adunca trochi,</l>
				<l n="">puluerulentaque ad extremas stat femina metas,</l>
				<l n="">et patitur duro uulnera pancratio:</l>
				<l n="">nunc ligat ad caestum gaudentia bracchia loris,</l>
				<l n="">missile nunc disci pondus in orbe rotat,</l>
				<l n="">et modo Taygeti, crines aspersa pruina,</l>
				<l n="">sectatur patrios per iuga longa canes,</l>
				<l n="">gyrum pulsat equis, niueum latus ense reuincit,</l>
				<l n="">uirgineumque cauo protegit aere caput,</l>
				<l n="">qualis Amazonidum nudatis bellica mammis</l>
				<l n="">Thermodontiacis turba lauatur aquis;</l>
				<l n="">qualis et Eurotae Pollux et Castor harenis,</l>
				<l n="">hic uictor pugnis, ille futurus equis,</l>
				<l n="">inter quos Helene nudis capere arma papillis</l>
				<l n="">fertur nec fratres erubuisse deos.</l>
				<l n="">lex igitur Spartana uetat secedere amantes,</l>
				<l n="">et licet in triuiis ad latus esse suae,</l>
				<l n="">nec timor aut ulla est clausae tutela puellae,</l>
				<l n="">nec grauis austeri poena cauenda uiri.</l>
				<l n="">nullo praemisso de rebus tute loquaris</l>
				<l n="">ipse tuis: longae nulla repulsa morae.</l>
				<l n="">nec Tyriae uestes errantia lumina fallunt,</l>
				<l n="">est neque odoratae cura molesta comae.</l>
				<l n="">at nostra ingenti uadit circumdata turba,</l>
				<l n="">nec digitum angusta est inseruisse uia;</l>
				<l n="">nec quae sint facies nec quae sint uerba rogandi</l>
				<l n="">inuenias: caecum uersat amator iter.</l>
				<l n="">quod si iura fores pugnasque imitata Laconum,</l>
				<l n="">carior hoc esses tu mihi, Roma, bono.</l>
			</div>

			<div type="poem" n="15">
				<l n="">SIC ego non ullos iam norim in amore tumultus,</l>
				<l n="">nec ueniat sine te nox uigilanda mihi:</l>
				<l n="">ut mihi praetexti pudor est †uelatus† amictus</l>
				<l n="">et data libertas noscere amoris iter,</l>
				<l n="">illa rudes animos per noctes conscia primas</l>
				<l n="">imbuit, heu nullis capta Lycinna datis!</l>
				<l n="">tertius (haud multo minus est) cum ducitur annus,</l>
				<l n="">uix memini nobis uerba coisse decem.</l>
				<l n="">cuncta tuus sepeliuit amor, nec femina post te</l>
				<l n="">ulla dedit collo dulcia uincla meo.</l>
				<l n="">* * *</l>
				<l n="">testis erit Dirce tam uero crimine saeua,</l>
				<l n="">Nycteos Antiopen accubuisse Lyco.</l>
				<l n="">a quotiens pulchros uulsit regina capillos,</l>
				<l n="">molliaque immites fixit in ora manus!</l>
				<l n="">a quotiens famulam pensis onerauit iniquis,</l>
				<l n="">et caput in dura ponere iussit humo!</l>
				<l n="">saepe illam immundis passa est habitare tenebris,</l>
				<l n="">uilem ieiunae saepe negauit aquam.</l>
				<l n="">Iuppiter, Antiopae nusquam succurris habenti</l>
				<l n="">tot mala? corrumpit dura catena manus,</l>
				<l n="">si deus es, tibi turpe tuam seruire puellam:</l>
				<l n="">inuocet Antiope quem nisi uincta Iouem?</l>
				<l n="">sola tamen, quaecumque aderant in corpore uires,</l>
				<l n="">regales manicas rupit utraque manu.</l>
				<l n="">inde Cithaeronis timido pede currit in arces.</l>
				<l n="">nox erat, et sparso triste cubile gelu.</l>
				<l n="">saepe uago Asopi sonitu permota fluentis</l>
				<l n="">credebat dominae pone uenire pedes.</l>
				<l n="">et durum Zethum et lacrimis Amphiona mollem</l>
				<l n="">experta est stabulis mater abacta suis.</l>
				<l n="">ac ueluti, magnos cum ponunt aequora motus,</l>
				<l n="">Eurus et aduerso desinit ire Noto,</l>
				<l n="">litore sub tacito sonitus rarescit harenae,</l>
				<l n="">sic cadit inflexo lapsa puella genu.</l>
				<l n="">sera, tamen pietas: natis est cognitus error.</l>
				<l n="">digne Iouis natos qui tueare senex,</l>
				<l n="">tu reddis pueris matrem; puerique trahendam</l>
				<l n="">uinxerunt Dircen sub trucis ora bouis.</l>
				<l n="">Antiope, cognosce Iouem: tibi gloria Dirce</l>
				<l n="">ducitur in multis mortem habitura locis.</l>
				<l n="">prata cruentantur Zethi, uictorque canebat</l>
				<l n="">paeana Amphion rupe, Aracynthe, tua.</l>
				<l n="">at tu non meritam parcas uexare Lycinnam:</l>
				<l n="">nescit uestra ruens ira referre pedem.</l>
				<l n="">fabula nulla tuas de nobis concitet aures:</l>
				<l n="">te solam et lignis funeris ustus amem.</l>
			</div>

			<div type="poem" n="16">
				<l n="">NOX media, et dominae mihi uenit epistula nostrae:</l>
				<l n="">Tibure me missa iussit adesse mora,</l>
				<l n="">candida qua geminas ostendunt culmina turres,</l>
				<l n="">et cadit in patulos nympha Aniena lacus.</l>
				<l n="">quid faciam? obductis committam mene tenebris,</l>
				<l n="">ut timeam audaces in mea membra manus?</l>
				<l n="">at si distulero haec nostro mandata timore,</l>
				<l n="">nocturno fletus saeuior hoste mihi.</l>
				<l n="">peccaram semel, et totum sum pulsus in annum:</l>
				<l n="">in me mansuetas non habet illa manus.</l>
				<l n="">nec tamen est quisquam, sacros qui laedat amantes:</l>
				<l n="">Scironis media sic licet ire uia.</l>
				<l n="">quisquis amator erit, Scythicis licet ambulet oris,</l>
				<l n="">nemo adeo ut noceat barbarus esse uolet.</l>
				<l n="">luna ministrat iter, demonstrant astra salebras,</l>
				<l n="">ipse Amor accensas praecutit ante faces,</l>
				<l n="">saeua canum rabies morsus auertit hiantes:</l>
				<l n="">huic generi quouis tempore tuta uia est.</l>
				<l n="">sanguine tam paruo quis enim spargatur amantis</l>
				<l n="">improbus, et cuius sit comes ipsa Venus?</l>
				<l n="">quod si certa meos sequerentur funera casus,</l>
				<l n="">talis mors pretio uel sit emenda mihi.</l>
				<l n="">afferet huc unguenta mihi sertisque sepulcrum</l>
				<l n="">ornabit custos ad mea busta sedens.</l>
				<l n="">di faciant, mea ne terra locet ossa frequenti,</l>
				<l n="">qua facit assiduo tramite uulgus iter!—</l>
				<l n="">post mortem tumuli sic infamantur amantum.</l>
				<l n="">me tegat arborea deuia terra coma,</l>
				<l n="">aut humer ignotae cumulis uallatus harenae:</l>
				<l n="">non iuuat in media nomen habere uia.</l>
			</div>

			<div type="poem" n="17">
				<l n="">NVNC, o Bacche, tuis humiles aduoluimur aris:</l>
				<l n="">da mihi pacato uela secunda, pater.</l>
				<l n="">tu potes insanae Veneris compescere fastus,</l>
				<l n="">curarumque tuo fit medicina mero.</l>
				<l n="">per te iunguntur, per te soluuntur amantes:</l>
				<l n="">tu uitium ex animo dilue, Bacche, meo.</l>
				<l n="">te quoque enim non esse rudem testatur in astris</l>
				<l n="">lyncibus ad caelum uecta Ariadna tuis.</l>
				<l n="">hoc mihi, quod ueteres custodit in ossibus ignes,</l>
				<l n="">funera sanabunt aut tua uina malum.</l>
				<l n="">semper enim uacuos nox sobria torquet amantes,</l>
				<l n="">spesque timorque †animo uersat utroque modo.†</l>
				<l n="">quod si, Bacche, tuis per feruida tempora donis</l>
				<l n="">accersitus erit somnus in ossa mea,</l>
				<l n="">ipse seram uites pangamque ex ordine colles,</l>
				<l n="">quos carpant nullae me uigilante ferae.</l>
				<l n="">dum modo purpureo numerem mihi dolia musto,</l>
				<l n="">et noua pressantes inquinet uua pedes,</l>
				<l n="">quod superest uitae per te et tua cornua uiuam,</l>
				<l n="">uirtutisque tuae, Bacche, poeta ferar.</l>
				<l n="">dicam ego maternos Aetnaeo fulmine partus,</l>
				<l n="">Indica Nysaeis arma fugata choris,</l>
				<l n="">uesanumque noua nequiquam in uite Lycurgum,</l>
				<l n="">Pentheos in triplices funera grata greges,</l>
				<l n="">curuaque Tyrrhenos delphinum corpora nautas</l>
				<l n="">in uada pampinea desiluisse rate,</l>
				<l n="">et tibi per mediam bene olentia flumina Naxon,</l>
				<l n="">unde tuum potant Naxia turba merum.</l>
				<l n="">candida laxatis onerato colla corymbis</l>
				<l n="">cinget Bassaricas Lydia mitra comas,</l>
				<l n="">leuis odorato ceruix manabit oliuo,</l>
				<l n="">et feries nudos ueste fluente pedes.</l>
				<l n="">mollia Dircaeae pulsabunt tympana Thebae,</l>
				<l n="">capripedes calamo Panes hiante canent,</l>
				<l n="">uertice turrigero iuxta dea magna Cybebe</l>
				<l n="">tundet ad Idaeos cymbala rauca choros.</l>
				<l n="">ante fores templi crater antistitis auro</l>
				<l n="">libabit fundens in tua sacra merum.</l>
				<l n="">haec ego non humili referam memoranda coturno,</l>
				<l n="">qualis Pindarico spiritus ore tonat:</l>
				<l n="">tu modo seruitio uacuum me siste superbo,</l>
				<l n="">atque hoc sollicitum uince sopore caput.</l>
			</div>

			<div type="poem" n="18">
				<l n="">CLAVSVS ab umbroso qua ludit pontus Auerno,</l>
				<l n="">fumida Baiarum stagna tepetis aquae,</l>
				<l n="">qua iacet et Troiae tubicen Misenus harena,</l>
				<l n="">et sonat Herculeo structa labore uia;</l>
				<l n="">hic, ubi, mortales dexter cum quaereret urbes,</l>
				<l n="">cymbala Thebano concrepuere deo:—</l>
				<l n="">at nunc inuisae magno cum crimine Baiae,</l>
				<l n="">quis deus in uestra constitit hostis aqua?—</l>
				<l n="">his pressus Stygias uultum demisit in undas,</l>
				<l n="">errat et in uestro spiritus ille lacu.</l>
				<l n="">quid genus aut uirtus aut optima profuit illi</l>
				<l n="">mater, et amplexum Caesaris esse focos?</l>
				<l n="">aut modo tam pleno fluitantia uela theatro,</l>
				<l n="">et per maternas omnia gesta manus?</l>
				<l n="">occidit, et misero steterat uicesimus annus:</l>
				<l n="">tot bona tam paruo clausit in orbe dies.</l>
				<l n="">i nunc, tolle animos et tecum finge triumphos,</l>
				<l n="">stantiaque in plausum tota theatra iuuent,</l>
				<l n="">Attalicas supera uestes, atque omnia Magnis</l>
				<l n="">gemmea sint Ludis: ignibus ista dabis.</l>
				<l n="">sed tamen huc omnes, huc primus et ultimus ordo:</l>
				<l n="">est mala, sed cunctis ista terenda uia est.</l>
				<l n="">exoranda canis tria sunt latrantia colla,</l>
				<l n="">scandenda est torui publica cumba senis.</l>
				<l n="">ille licet ferro cautus se condat et aere,</l>
				<l n="">mors tamen inclusum protrahit inde caput.</l>
				<l n="">Nirea non facies, non uis exemit Achillem,</l>
				<l n="">Croesum aut, Pactoli quas parit umor opes.</l>
				<l n="">[hic olim ignaros luctus populauit Achiuos,</l>
				<l n="">Atridae magno cum stetit alter amor.]</l>
				<l n="">at tibi, nauta, pias hominum qui traicis umbras,</l>
				<l n="">hoc animae portent corpus inane suae:</l>
				<l n="">qua Siculae uictor telluris Claudius et qua</l>
				<l n="">Caesar, ab humana cessit in astra uia.</l>
			</div>

			<div type="poem" n="19">
				<l n="">OBICITVR totiens a te mihi nostra libido:</l>
				<l n="">crede mihi, uobis imperat ista magis.</l>
				<l n="">uos, ubi contempti rupistis frena pudoris,</l>
				<l n="">nescitis captae mentis habere modum.</l>
				<l n="">flamma per incensas citius sedetur aristas,</l>
				<l n="">fluminaque ad fontis sint reditura caput,</l>
				<l n="">et placidum Syrtes portum et bona litora nautis</l>
				<l n="">praebeat hospitio saeua Malea suo,</l>
				<l n="">quam possit uestros quisquam reprehendere cursus</l>
				<l n="">et rabidae stimulos frangere nequitiae.</l>
				<l n="">testis, Cretaei fastus quae passa iuuenci</l>
				<l n="">induit abiegnae cornua falsa bouis;</l>
				<l n="">testis Thessalico flagrans Salmonis Enipeo,</l>
				<l n="">quae uoluit liquido tota subire deo.</l>
				<l n="">crimen et illa fuit, patria succensa senecta</l>
				<l n="">arboris in frondes condita Myrrha nouae.</l>
				<l n="">nam quid Medeae referam, quo tempore matris</l>
				<l n="">iram natorum caede piauit Amor?</l>
				<l n="">quidue Clytaemestrae, propter quam tota Mycenis</l>
				<l n="">infamis stupro stat Pelopea domus?</l>
				<l n="">tuque o Minoa uenumdata Scylla figura</l>
				<l n="">tondes purpurea regna paterna coma.</l>
				<l n="">hanc igitur dotem uirgo desponderat hosti!</l>
				<l n="">Nise, tuas portas fraude reclusit Amor.</l>
				<l n="">non tamen immerito Minos sedet arbiter Orci:</l>
				<l n="">uictor erat quamuis, aequus in hoste fuit.</l>
				<l n="">at (uos, innuptae, felicius urite taedas)</l>
				<l n="">pendet Cretaea tracta puella rate.</l>
			</div>

			<div type="poem" n="20a">
				<l n="">CREDIS eum iam posse tuae meminisse figurae,</l>
				<l n="">uidisti a lecto quem dare uela tuo?</l>
				<l n="">durus, qui lucro potuit mutare puellam!</l>
				<l n="">tantine, ut lacrimes, Africa tota fuit?</l>
				<l n="">at tu, stulta, deos, tu fingis inania uerba:</l>
				<l n="">forsitan ille alio pectus amore terat.</l>
				<l n="">est tibi forma potens, sunt castae Palladis artes,</l>
				<l n="">splendidaque a docto fama refulget auo,</l>
				<l n="">fortunata domus, modo sit tibi fidus amicus.</l>
				<l n="">fidus ero: in nostros curre, puella, toros!</l>
			</div>

			<div type="poem" n="20b">
				<l n="">NOX mihi prima uenit! primae data tempora noctis:</l>
				<l n="">longius in primo, Luna, morare toro.</l>
				<l n="">tu quoque, qui aestiuos spatiosius exigis ignes,</l>
				<l n="">Phoebe, moraturae contrahe lucis iter.</l>
				<l n="">quam multae ante meis cedent sermonibus horae,</l>
				<l n="">dulcia quam nobis concitet arma Venus!</l>
				<l n="">foedera sunt ponenda prius signandaque iura</l>
				<l n="">et scribenda mihi lex in amore nouo.</l>
				<l n="">haec Amor ipse suo constringit pignora signo:</l>
				<l n="">testis sidereae torta corona deae.</l>
				<l n="">namque ubi non certo uincitur foedere lectus,</l>
				<l n="">non habet ultores nox uigilanda deos,</l>
				<l n="">et quibus imposuit, soluit mox uincla libido:</l>
				<l n="">contineant nobis omina prima fidem.</l>
				<l n="">ergo, qui pactas in foedera ruperit aras,</l>
				<l n="">pollueritque nouo sacra marita toro,</l>
				<l n="">illi sint quicumque solent in amore dolores,</l>
				<l n="">et caput argutae praebeat historiae,</l>
				<l n="">nec flenti dominae patefiant nocte fenestrae:</l>
				<l n="">semper amet, fructu semper amoris egens.</l>
			</div>

			<div type="poem" n="21">
				<l n="">MAGNVM iter ad doctas proficisci cogor Athenas,</l>
				<l n="">ut me longa graui soluat amore uia.</l>
				<l n="">crescit enim assidue spectando cura puellae:</l>
				<l n="">ipse alimenta sibi maxima praebet amor.</l>
				<l n="">omnia sunt temptata mihi, quacumque fugari</l>
				<l n="">possit: at ex omni me premit ipse deus.</l>
				<l n="">uix tamen aut semel admittit, cum saepe negarit:</l>
				<l n="">seu uenit, extremo dormit amicta toro.</l>
				<l n="">unum erit auxilium: mutatis Cynthia terris</l>
				<l n="">quantum oculis, animo tam procul ibit amor.</l>
				<l n="">nunc agite, o socii, propellite in aequora nauem,</l>
				<l n="">remorumque pares ducite sorte uices,</l>
				<l n="">iungiteque extremo felicia lintea malo:</l>
				<l n="">iam liquidum nautis aura secundat iter.</l>
				<l n="">Romanae turres et uos ualeatis, amici,</l>
				<l n="">qualiscumque mihi tuque, puella, uale!</l>
				<l n="">ergo ego nunc rudis Hadriaci uehar aequoris hospes,</l>
				<l n="">cogar et undisonos nunc prece adire deos.</l>
				<l n="">deinde per Ionium uectus cum fessa Lechaeo</l>
				<l n="">sedarit placida uela phaselus aqua,</l>
				<l n="">quod superest, sufferre pedes properate laborem,</l>
				<l n="">Isthmos qua terris arcet utrumque mare.</l>
				<l n="">inde ubi Piraei capient me litora portus,</l>
				<l n="">scandam ego Theseae bracchia longa uiae.</l>
				<l n="">illic aut stadiis animum emendare Platonis</l>
				<l n="">incipiam aut hortis, docte Epicure, tuis;</l>
				<l n="">persequar aut studium linguae, Demosthenis arma,</l>
				<l n="">libaboque tuos, docte Menandre, sales;</l>
				<l n="">aut certe tabulae capient mea lumina pictae,</l>
				<l n="">siue ebore exactae, seu magis aere, manus.</l>
				<l n="">aut spatia annorum, aut longa interualla profundi</l>
				<l n="">lenibunt tacito uulnera nostra sinu:</l>
				<l n="">seu moriar, fato, non turpi fractus amore;</l>
				<l n="">atque erit illa mihi mortis honesta dies.</l>
			</div>

			<div type="poem" n="22">
				<l n="">FRIGIDA tam multos placuit tibi Cyzicus annos,</l>
				<l n="">Tulle, Propontiaca quae fluit isthmos aqua,</l>
				<l n="">Dindymus et †sacra fabricata inuenta Cibele†</l>
				<l n="">raptorisque tulit qua uia Ditis equos?</l>
				<l n="">si te forte iuuant Helles Athamantidos urbes,</l>
				<l n="">at desiderio, Tulle, mouere meo,—</l>
				<l n="">tu licet aspicias caelum omne Atlanta gerentem,</l>
				<l n="">sectaque Persea Phorcidos ora manu,</l>
				<l n="">Geryonis stabula et luctantum in puluere signa</l>
				<l n="">Herculis Antaeique, Hesperidumque choros;</l>
				<l n="">tuque tuo Colchum propellas remige Phasim,</l>
				<l n="">Peliacaeque trabis totum iter ipse legas,</l>
				<l n="">qua rudis Argoa natat inter saxa columba</l>
				<l n="">in faciem prorae pinus adacta nouae;</l>
				<l n="">et sis, qua Ortygie uisenda est, ora Caystri,</l>
				<l n="">et qua septenas temperat unda uias;</l>
				<l n="">omnia Romanae cedent miracula terrae:</l>
				<l n="">natura hic posuit, quidquid ubique fuit.</l>
				<l n="">armis apta magis tellus quam commoda noxae:</l>
				<l n="">Famam, Roma, tuae non pudet historiae.</l>
				<l n="">nam quantum ferro tantum pietate potentes</l>
				<l n="">stamus: uictrices temperat ira manus.</l>
				<l n="">hic Anio Tiburne fluis, Clitumnus ab Vmbro</l>
				<l n="">tramite, et aeternum Marcius umor opus,</l>
				<l n="">Albanus lacus et socia Nemorensis ab unda,</l>
				<l n="">potaque Pollucis nympha salubris equo.</l>
				<l n="">at non squamoso labuntur uentre cerastae,</l>
				<l n="">Itala portentis nec furit unda nouis;</l>
				<l n="">non hic Andromedae resonant pro matre catenae,</l>
				<l n="">nec tremis Ausonias, Phoebe fugate, dapes,</l>
				<l n="">nec cuiquam absentes arserunt in caput ignes</l>
				<l n="">exitium nato matre mouente suo,</l>
				<l n="">Penthea non saeuae uenantur in arbore Bacchae,</l>
				<l n="">nec soluit Danaas subdita cerua rates,</l>
				<l n="">cornua nec ualuit curuare in paelice Iuno</l>
				<l n="">aut faciem turpi dedecorare boue;</l>
				<l n="">* * *</l>
				<l n="">arboreasque cruces Sinis, et non hospita Grais</l>
				<l n="">saxa, et curuatas in sua fata trabes.</l>
				<l n="">haec tibi, Tulle, parens, haec est pulcherrima sedes,</l>
				<l n="">hic tibi pro digna gente petendus honos,</l>
				<l n="">hic tibi ad eloquium ciues, hic ampla nepotum</l>
				<l n="">spes et uenturae coniugis aptus amor.</l>
			</div>

			<div type="poem" n="23">
				<l n="">ERGO tam doctae nobis periere tabellae,</l>
				<l n="">scripta quibus pariter tot periere bona!</l>
				<l n="">has quondam nostris manibus detriuerat usus,</l>
				<l n="">qui non signatas iussit habere fidem.</l>
				<l n="">illae iam sine me norant placare puellas,</l>
				<l n="">et quaedam sine me uerba diserta loqui.</l>
				<l n="">non illas fixum caras effecerat aurum:</l>
				<l n="">uulgari buxo sordida cera fuit.</l>
				<l n="">qualescumque mihi semper mansere fideles,</l>
				<l n="">semper et effectus promeruere bonos.</l>
				<l n="">forsitan haec illis fuerint mandata tabellis:</l>
				<l n="">‘Irascor quoniam es, lente, moratus heri.</l>
				<l n="">an tibi nescio quae uisa est formosior? an tu</l>
				<l n="">non bona de nobis crimina ficta iacis?'</l>
				<l n="">aut dixit: ‘Venies hodie, cessabimus una:</l>
				<l n="">hospitium tota nocte parabit Amor’,</l>
				<l n="">et quaecumque dolens reperit non stulta puella,</l>
				<l n="">garrula cum blandis ducitur hora dolis.</l>
				<l n="">me miserum, his aliquis rationem scribit auarus</l>
				<l n="">et ponit duras inter ephemeridas!</l>
				<l n="">quas si quis mihi rettulerit, donabitur auro:</l>
				<l n="">quis pro diuitiis ligna retenta uelit?</l>
				<l n="">i puer, et citus haec aliqua propone columna,</l>
				<l n="">et dominum Esquiliis scribe habitare tuum.</l>
			</div>

			<div type="poem" n="24">
				<l n="">FALSA est ista tuae, mulier, fiducia formae,</l>
				<l n="">olim oculis nimium facta superba tuis.</l>
				<l n="">noster amor tales tribuit tibi, Cynthia, laudes:</l>
				<l n="">uersibus insignem te pudet esse meis.</l>
				<l n="">mixtam te uaria laudaui saepe figura,</l>
				<l n="">ut, quod non esses, esse putaret amor;</l>
				<l n="">et color est totiens roseo collatus Eoo,</l>
				<l n="">cum tibi quaesitus candor in ore foret.</l>
				<l n="">quod mihi non patrii poterant auertere amici,</l>
				<l n="">eluere aut uasto Thessala saga mari,</l>
				<l n="">hoc ego non ferro, non igne coactus, et ipsa</l>
				<l n="">naufragus Aegaea—uera fatebor—aqua.</l>
				<l n="">correptus saeuo Veneris torrebar aeno;</l>
				<l n="">uinctus eram uersas in mea terga manus.</l>
				<l n="">ecce coronatae portum tetigere carinae,</l>
				<l n="">traiectae Syrtes, ancora iacta mihi est.</l>
				<l n="">nunc demum uasto fessi resipiscimus aestu,</l>
				<l n="">uulneraque ad sanum nunc coiere mea.</l>
				<l n="">Mens Bona, si qua dea es, tua me in sacraria dono;</l>
				<l n="">exciderunt surdo tot mea uota Ioui.</l>
			</div>

			<div type="poem" n="25">
				<l n="">RISVS eram positis inter conuiuia mensis,</l>
				<l n="">et de me poterat quilibet esse loquax.</l>
				<l n="">quinque tibi potui seruire fideliter annos:</l>
				<l n="">ungue meam morso saepe querere fidem.</l>
				<l n="">nil moueor lacrimis: ista sum captus ab arte;</l>
				<l n="">semper ab insidiis, Cynthia, flere soles.</l>
				<l n="">flebo ego discedens, sed fletum iniuria uincit:</l>
				<l n="">tu bene conueniens non sinis ire iugum.</l>
				<l n="">limina iam nostris ualeant lacrimantia uerbis,</l>
				<l n="">nec tamen irata ianua fracta manu.</l>
				<l n="">at te celatis aetas grauis urgeat annis,</l>
				<l n="">et ueniat formae ruga sinistra tuae!</l>
				<l n="">uellere tum cupias albos a stirpe capillos,</l>
				<l n="">a, speculo rugas increpitante tibi,</l>
				<l n="">exclusa inque uicem fastus patiare superbos,</l>
				<l n="">et quae fecisti facta queraris anus!</l>
				<l n="">has tibi fatales cecinit mea pagina diras:</l>
				<l n="">euentum formae disce timere tuae!</l>
			</div>
		</div>

		<div type="book" n="4">
			<div type="poem" n="1">
				<l n="">PROPERTIVS</l>
				<l n="">‘HOC quodcumque uides, hospes, qua maxima Roma est,</l>
				<l n="">ante Phrygem Aenean collis et herba fuit;</l>
				<l n="">atque ubi Nauali stant sacra Palatia Phoebo,</l>
				<l n="">Euandri profugae procubuere boues.</l>
				<l n="">fictilibus creuere deis haec aurea templa,</l>
				<l n="">nec fuit opprobrio facta sine arte casa;</l>
				<l n="">Tarpeiusque pater nuda de rupe tonabat,</l>
				<l n="">et Tiberis nostris aduena bubus erat.</l>
				<l n="">qua gradibus domus ista Remi se sustulit, olim</l>
				<l n="">unus erat fratrum maxima regna focus.</l>
				<l n="">Curia, praetexto quae nunc nitet alta senatu,</l>
				<l n="">pellitos habuit, rustica corda, Patres.</l>
				<l n="">bucina cogebat priscos ad uerba Quirites:</l>
				<l n="">centum illi in prato saepe senatus erat.</l>
				<l n="">nec sinuosa cauo pendebant uela theatro,</l>
				<l n="">pulpita sollemnes non oluere crocos.</l>
				<l n="">nulli cura fuit externos quaerere diuos;</l>
				<l n="">cum tremeret patrio pendula turba sacro,</l>
				<l n="">annuaque accenso celebrante Parilia faeno,</l>
				<l n="">qualia nunc curto lustra nouantur equo.</l>
				<l n="">Vesta coronatis pauper gaudebat asellis,</l>
				<l n="">ducebant macrae uilia sacra boues.</l>
				<l n="">parua saginati lustrabant compita porci,</l>
				<l n="">pastor et ad calamos exta litabat oues.</l>
				<l n="">uerbera pellitus saetosa mouebat arator,</l>
				<l n="">unde licens Fabius sacra Lupercus habet.</l>
				<l n="">nec rudis infestis miles radiabat in armis:</l>
				<l n="">miscebant usta proelia nuda sude.</l>
				<l n="">prima galeritus posuit praetoria Lycmon,</l>
				<l n="">magnaque pars Tatio rerum erat inter oues.</l>
				<l n="">hinc Tities Ramnesque uiri Luceresque Soloni,</l>
				<l n="">quattuor hinc albos Romulus egit equos.</l>
				<l n="">quippe suburbanae parua minus urbe Bouillae</l>
				<l n="">et, qui nunc nulli, maxima turba Gabi.</l>
				<l n="">et stetit Alba potens, albae suis omine nata,</l>
				<l n="">ac tibi Fidenas longa erat isse uia.</l>
				<l n="">nil patrium nisi nomen habet Romanus alumnus:</l>
				<l n="">sanguinis altricem non putet esse lupam.</l>
				<l n="">huc melius profugos misisti, Troia, Penates;</l>
				<l n="">heu quali uecta est Dardana puppis aue!</l>
				<l n="">iam bene spondebant tunc omina, quod nihil illos</l>
				<l n="">laeserat abiegni uenter apertus equi,</l>
				<l n="">cum pater in nati trepidus ceruice pependit,</l>
				<l n="">et uerita est umeros urere flamma pios.</l>
				<l n="">tunc animi uenere Deci Brutique secures,</l>
				<l n="">uexit et ipsa sui Caesaris arma Venus,</l>
				<l n="">arma resurgentis portans uictricia Troiae:</l>
				<l n="">felix terra tuos cepit, Iule, deos;</l>
				<l n="">si modo Auernalis tremulae cortina Sibyllae</l>
				<l n="">dixit Auentino rura pianda Remo,</l>
				<l n="">aut si Pergameae sero rata carmina uatis</l>
				<l n="">longaeuum ad Priami uera fuere caput:</l>
				<l n="">uertite equum, Danai! male uincitis! Ilia tellus</l>
				<l n="">uiuet, et huic cineri Iuppiter arma dabit.</l>
				<l n="">optima nutricum nostris lupa Martia rebus,</l>
				<l n="">qualia creuerunt moenia lacte tuo!</l>
				<l n="">moenia namque pio coner disponere uersu:</l>
				<l n="">ei mihi, quod nostro est paruus in ore sonus!</l>
				<l n="">sed tamen exiguo quodcumque e pectore riui</l>
				<l n="">fluxerit, hoc patriae seruiet omne meae.</l>
				<l n="">Ennius hirsuta cingat sua dicta corona:</l>
				<l n="">mi folia ex hedera porrige, Bacche, tua,</l>
				<l n="">ut nostris tumefacta superbiat Vmbria libris,</l>
				<l n="">Vmbria Romani patria Callimachi!</l>
				<l n="">scandentes quisquis cernit de uallibus arces,</l>
				<l n="">ingenio muros aestimet ille meo!</l>
				<l n="">Roma, faue, tibi surgit opus, date candida, ciues,</l>
				<l n="">omina, et inceptis dextera cantet auis!</l>
				<l n="">sacra diesque canam et cognomina prisca locorum:</l>
				<l n="">has meus ad metas sudet oportet equus.'</l>
				<l>HOROS</l>
				<l n="">‘QVO ruis imprudens, uage, dicere fata, Properti?</l>
				<l n="">non sunt a dextro condita fila colo.</l>
				<l n="">accersis lacrimas cantans, auersus Apollo:</l>
				<l n="">poscis ab inuita uerba pigenda lyra.</l>
				<l n="">certa feram certis auctoribus, aut ego uates</l>
				<l n="">nescius aerata signa mouere pila.</l>
				<l n="">me creat Archytae suboles Babylonius Orops</l>
				<l n="">Horon, et a proauo ducta Conone domus.</l>
				<l n="">di mihi sunt testes non degenerasse propinquos,</l>
				<l n="">inque meis libris nil prius esse fide.</l>
				<l n="">nunc pretium fecere deos et (fallitur auro</l>
				<l n="">Iuppiter) obliquae signa iterata rotae;</l>
				<l n="">felicesque Iouis stellas Martisque rapaces</l>
				<l n="">et graue Saturni sidus in omne caput;</l>
				<l n="">quid moneant Pisces animosaque signa Leonis,</l>
				<l n="">lotus et Hesperia quid Capricornus aqua.</l>
				<l n="">[dicam: “Troia cades, et Troica Roma resurges”;</l>
				<l n="">et maris et terrae longa sepulcra canam.]</l>
				<l n="">dixi ego, cum geminos produceret Arria natos</l>
				<l n="">(illa dabat natis arma uetante deo):</l>
				<l n="">non posse ad patrios sua pila referre Penates:</l>
				<l n="">nempe meam firmant nunc duo busta fidem.</l>
				<l n="">quippe Lupercus, equi dum saucia protegit ora,</l>
				<l n="">heu sibi prolapso non bene cauit equo;</l>
				<l n="">Gallus at, in castris dum credita signa tuetur,</l>
				<l n="">concidit ante aquilae rostra cruenta suae:</l>
				<l n="">fatales pueri, duo funera matris auarae!</l>
				<l n="">uera, sed inuito, contigit ista fides.</l>
				<l n="">idem ego, cum Cinarae traheret Lucina dolores,</l>
				<l n="">et facerent uteri pondera lenta moram,</l>
				<l n="">“Iunonis facito uotum impetrabile” dixi:</l>
				<l n="">illa parit: libris est data palma meis!</l>
				<l n="">hoc neque harenosum Libyci Iouis explicat antrum,</l>
				<l n="">aut sibi commissos fibra locuta deos,</l>
				<l n="">aut si quis motas cornicis senserit alas,</l>
				<l n="">umbraue quae magicis mortua prodit aquis:</l>
				<l n="">aspicienda uia est caeli uerusque per astra</l>
				<l n="">trames, et ab zonis quinque petenda fides.</l>
				<l n="">exemplum graue erit Calchas: namque Aulide soluit</l>
				<l n="">ille bene haerentes ad pia saxa rates;</l>
				<l n="">idem Agamemnoniae ferrum ceruice puellae</l>
				<l n="">tinxit, et Atrides uela cruenta dedit;</l>
				<l n="">nec rediere tamen Danai: tu diruta fletum</l>
				<l n="">supprime et Euboicos respice, Troia, sinus!</l>
				<l n="">Nauplius ultores sub noctem porrigit ignes,</l>
				<l n="">et natat exuuiis Graecia pressa suis.</l>
				<l n="">uictor Oiliade, rape nunc et dilige uatem,</l>
				<l n="">quam uetat auelli ueste Minerua sua!</l>
				<l n="">hactenus historiae: nunc ad tua deuehar astra;</l>
				<l n="">incipe tu lacrimis aequus adesse nouis.</l>
				<l n="">Vmbria te notis antiqua Penatibus edit—</l>
				<l n="">mentior? an patriae tangitur ora tuae?—</l>
				<l n="">qua nebulosa cauo rorat Meuania campo,</l>
				<l n="">et lacus aestiuis intepet Vmber agris,</l>
				<l n="">scandentisque Asis consurgit uertice murus,</l>
				<l n="">murus ab ingenio notior ille tuo.</l>
				<l n="">ossaque legisti non illa aetate legenda</l>
				<l n="">patris et in tenues cogeris ipse lares:</l>
				<l n="">nam tua cum multi uersarent rura iuuenci,</l>
				<l n="">abstulit excultas pertica tristis opes.</l>
				<l n="">mox ubi bulla rudi dimissa est aurea collo,</l>
				<l n="">matris et ante deos libera sumpta toga,</l>
				<l n="">tum tibi pauca suo de carmine dictat Apollo</l>
				<l n="">et uetat insano uerba tonare Foro.</l>
				<l n="">at tu finge elegos, fallax opus: haec tua castra!—</l>
				<l n="">scribat ut exemplo cetera turba tuo.</l>
				<l n="">militiam Veneris blandis patiere sub armis,</l>
				<l n="">et Veneris pueris utilis hostis eris.</l>
				<l n="">nam tibi uictrices quascumque labore parasti,</l>
				<l n="">eludit palmas una puella tuas:</l>
				<l n="">et bene confixum mento discusseris uncum,</l>
				<l n="">nil erit hoc: rostro te premat ansa tuo.</l>
				<l n="">illius arbitrio noctem lucemque uidebis:</l>
				<l n="">gutta quoque ex oculis non nisi iussa cadet.</l>
				<l n="">nec mille excubiae nec te signata iuuabunt</l>
				<l n="">limina: persuasae fallere rima sat est.</l>
				<l n="">nunc tua uel mediis puppis luctetur in undis,</l>
				<l n="">uel licet armatis hostis inermis eas,</l>
				<l n="">uel tremefacta cauum tellus diducat hiatum:</l>
				<l n="">octipedis Cancri terga sinistra time!</l>
			</div>

			<div type="poem" n="2">
				<l n="">QVI mirare meas tot in uno corpore formas,</l>
				<l n="">accipe Vertumni regna paterna dei.</l>
				<l n="">Tuscus ego et Tuscis orior, nec paenitet inter</l>
				<l n="">proelia Volsinios deseruisse focos.</l>
				<l n="">haec mea turba iuuat, nec templo laetor eburno:</l>
				<l n="">Romanum satis est posse uidere Forum.</l>
				<l n="">hac quondam Tiberinus iter faciebat, et aiunt</l>
				<l n="">remorum auditos per uada pulsa sonos:</l>
				<l n="">at postquam ille suis tantum concessit alumnis,</l>
				<l n="">Vertumnus uerso dicor ab amne deus.</l>
				<l n="">seu, quia uertentis fructum praecepimus anni,</l>
				<l n="">Vertumni rursus credis id esse sacrum.</l>
				<l n="">prima mihi uariat liuentibus uua racemis,</l>
				<l n="">et coma lactenti spicea fruge tumet;</l>
				<l n="">hic dulces cerasos, hic autumnalia pruna</l>
				<l n="">cernis et aestiuo mora rubere die;</l>
				<l n="">insitor hic soluit pomosa uota corona,</l>
				<l n="">cum pirus inuito stipite mala tulit.</l>
				<l n="">mendax fama, noces: alius mihi nominis index:</l>
				<l n="">de se narranti tu modo crede deo.</l>
				<l n="">opportuna mea est cunctis natura figuris:</l>
				<l n="">in quamcumque uoles uerte, decorus ero.</l>
				<l n="">indue me Cois, fiam non dura puella:</l>
				<l n="">meque uirum sumpta quis neget esse toga?</l>
				<l n="">da falcem et torto frontem mihi comprime faeno:</l>
				<l n="">iurabis nostra gramina secta manu.</l>
				<l n="">arma tuli quondam et, memini, laudabar in illis:</l>
				<l n="">corbis et imposito pondere messor eram.</l>
				<l n="">sobrius ad lites: at cum est imposta corona,</l>
				<l n="">clamabis capiti uina subisse meo.</l>
				<l n="">cinge caput mitra, speciem furabor Iacchi;</l>
				<l n="">furabor Phoebi, si modo plectra dabis.</l>
				<l n="">cassibus impositis uenor: sed harundine sumpta</l>
				<l n="">fautor plumoso sum deus aucupio.</l>
				<l n="">est etiam aurigae species Vertumnus et eius,</l>
				<l n="">traicit alterno qui leue pondus equo.</l>
				<l n="">suppetat hoc, pisces calamo praedabor, et ibo</l>
				<l n="">mundus demissis institor in tunicis.</l>
				<l n="">pastor me ad baculum possum curuare vel idem</l>
				<l n="">sirpiculis medio puluere ferre rosam.</l>
				<l n="">nam quid ego adiciam, de quo mihi maxima fama est,</l>
				<l n="">hortorum in manibus dona probata meis?</l>
				<l n="">caeruleus cucumis tumidoque cucurbita uentre</l>
				<l n="">me notat et iunco brassica uincta leui;</l>
				<l n="">nec flos ullus hiat pratis, quin ille decenter</l>
				<l n="">impositus fronti langueat ante meae.</l>
				<l n="">at mihi, quod formas unus uertebar in omnes,</l>
				<l n="">nomen ab euentu patria lingua dedit;</l>
				<l n="">et tu, Roma, meis tribuisti praemia Tuscis,</l>
				<l n="">(unde hodie Vicus nomina Tuscus habet)</l>
				<l n="">tempore quo sociis uenit Lycomedius armis</l>
				<l n="">atque Sabina feri contudit arma Tati.</l>
				<l n="">uidi ego labentes acies et tela caduca,</l>
				<l n="">atque hostes turpi terga dedisse fugae.</l>
				<l n="">sed facias, diuum Sator, ut Romana per aeuum</l>
				<l n="">transeat ante meos turba togata pedes.</l>
				<l n="">sex superant uersus: te, qui ad uadimonia curris,</l>
				<l n="">non moror: haec spatiis ultima creta meis.</l>
				<l n="">stipes acernus eram, properanti falce dolatus,</l>
				<l n="">ante Numam grata pauper in urbe deus.</l>
				<l n="">at tibi, Mamurri, formae caelator aenae,</l>
				<l n="">tellus artifices ne terat Osca manus,</l>
				<l n="">qui me tam dociles potuisti fundere in usus.</l>
				<l n="">unum opus est, operi non datur unus honos.</l>
			</div>

			<div type="poem" n="3">
				<l n="">HAEC Arethusa suo mittit mandata Lycotae,</l>
				<l n="">cum totiens absis, si potes esse meus.</l>
				<l n="">si qua tamen tibi lecturo pars oblita derit,</l>
				<l n="">haec erit e lacrimis facta litura meis:</l>
				<l n="">aut si qua incerto fallet te littera tractu,</l>
				<l n="">signa meae dextrae iam morientis erunt.</l>
				<l n="">te modo uiderunt iteratos Bactra per ortus,</l>
				<l n="">te modo munito Sericus hostis equo,</l>
				<l n="">hibernique Getae, pictoque Britannia curru,</l>
				<l n="">uectus et Eoa decolor Indus aqua.</l>
				<l n="">haecne marita fides et †parce auia noctes†,</l>
				<l n="">cum rudis urgenti bracchia uicta dedi?</l>
				<l n="">quae mihi deductae fax omen praetulit, illa</l>
				<l n="">traxit ab euerso lumina nigra rogo;</l>
				<l n="">et Stygio sum sparsa lacu, nec recta capillis</l>
				<l n="">uitta data est: nupsi non comitante deo.</l>
				<l n="">omnibus heu portis pendent mea noxia uota:</l>
				<l n="">texitur haec castris quarta lacerna tuis.</l>
				<l n="">occidat, immerita qui carpsit ab arbore uallum</l>
				<l n="">et struxit querulas rauca per ossa tubas,</l>
				<l n="">dignior obliquo funem qui torqueat Ocno,</l>
				<l n="">aeternusque tuam pascat, aselle, famem!</l>
				<l n="">dic mihi, num teneros urit lorica lacertos?</l>
				<l n="">num grauis imbelles atterit hasta manus?</l>
				<l n="">haec noceant potius, quam dentibus ulla puella</l>
				<l n="">det mihi plorandas per tua colla notas!</l>
				<l n="">diceris et macie uultum tenuasse: sed opto,</l>
				<l n="">e desiderio sit color iste meo.</l>
				<l n="">at mihi cum noctes induxit uesper amaras,</l>
				<l n="">si qua relicta iacent, osculor arma tua;</l>
				<l n="">tum queror in toto non sidere pallia lecto,</l>
				<l n="">lucis et auctores non dare carmen aues.</l>
				<l n="">noctibus hibernis castrensia pensa laboro</l>
				<l n="">et Tyria in gladios uellera secta suos;</l>
				<l n="">et disco, qua parte fluat uincendus Araxes,</l>
				<l n="">quot sine aqua Parthus milia currat equus;</l>
				<l n="">cogor et e tabula pictos ediscere mundos,</l>
				<l n="">qualis et haec docti sit positura dei,</l>
				<l n="">quae tellus sit lenta gelu, quae putris ab aestu,</l>
				<l n="">uentus in Italiam qui bene uela ferat.</l>
				<l n="">assidet una soror curis, et pallida nutrix</l>
				<l n="">peierat hiberni temporis esse moras.</l>
				<l n="">felix Hippolyte! nuda tulit arma papilla</l>
				<l n="">et texit galea barbara molle caput.</l>
				<l n="">Romanis utinam patuissent castra puellis!</l>
				<l n="">essem militiae sarcina fida tuae,</l>
				<l n="">nec me tardarent Scythiae iuga, cum Pater altas</l>
				<l n="">acrius in glaciem frigore nectit aquas.</l>
				<l n="">omnis amor magnus, sed aperto in coniuge maior:</l>
				<l n="">hanc Venus, ut uiuat, uentilat ipsa facem.</l>
				<l n="">nam mihi quo Poenis nunc purpura fulgeat ostris</l>
				<l n="">crystallusque meas ornet aquosa manus?</l>
				<l n="">omnia surda tacent, rarisque assueta kalendis</l>
				<l n="">uix aperit clausos una puella Lares,</l>
				<l n="">Craugidos et catulae uox est mihi grata querentis:</l>
				<l n="">illa tui partem uindicat una tori.</l>
				<l n="">flore sacella tego, uerbenis compita uelo,</l>
				<l n="">et crepat ad ueteres herba Sabina focos.</l>
				<l n="">siue in finitimo gemuit stans noctua tigno,</l>
				<l n="">seu uoluit tangi parca lucerna mero,</l>
				<l n="">illa dies hornis caedem denuntiat agnis,</l>
				<l n="">succinctique calent ad noua lucra popae.</l>
				<l n="">ne, precor, ascensis tanti sit gloria Bactris,</l>
				<l n="">raptaue odorato carbasa lina duci,</l>
				<l n="">plumbea cum tortae sparguntur pondera fundae,</l>
				<l n="">subdolus et uersis increpat arcus equis!</l>
				<l n="">sed (tua sic domitis Parthae telluris alumnis</l>
				<l n="">pura triumphantes hasta sequatur equos)</l>
				<l n="">incorrupta mei conserua foedera lecti!</l>
				<l n="">hac ego te sola lege redisse uelim:</l>
				<l n="">armaque cum tulero portae uotiva Capenae,</l>
				<l n="">subscribam SALVO GRATA PVELLA VIRO.</l>
			</div>

			<div type="poem" n="4">
				<l n="">TARPEIVM nemus et Tarpeiae turpe sepulcrum</l>
				<l n="">fabor et antiqui limina capta Iouis.</l>
				<l n="">lucus erat felix hederoso conditus antro,</l>
				<l n="">multaque natiuis obstrepit arbor aquis,</l>
				<l n="">Siluani ramosa domus, quo dulcis ab aestu</l>
				<l n="">fistula poturas ire iubebat oues.</l>
				<l n="">hunc Tatius fontem uallo praecingit acerno,</l>
				<l n="">fidaque suggesta castra coronat humo.</l>
				<l n="">quid tum Roma fuit, tubicen uicina Curetis</l>
				<l n="">cum quateret lento murmure saxa Iouis?</l>
				<l n="">atque ubi nunc terris dicuntur iura subactis,</l>
				<l n="">stabant Romano pila Sabina Foro.</l>
				<l n="">murus erant montes: ubi nunc est Curia saepta,</l>
				<l n="">bellicus ex illo fonte bibebat equus.</l>
				<l n="">hinc Tarpeia deae fontem libauit: at illi</l>
				<l n="">urgebat medium fictilis urna caput.</l>
				<l n="">et satis una malae potuit mors esse puellae,</l>
				<l n="">quae uoluit flammas fallere, Vesta, tuas?</l>
				<l n="">uidit harenosis Tatium proludere campis</l>
				<l n="">pictaque per flauas arma leuare iubas:</l>
				<l n="">obstupuit regis facie et regalibus armis,</l>
				<l n="">interque oblitas excidit urna manus.</l>
				<l n="">saepe illa immeritae causata est omina lunae,</l>
				<l n="">et sibi tingendas dixit in amne comas:</l>
				<l n="">saepe tulit blandis argentea lilia Nymphis,</l>
				<l n="">Romula ne faciem laederet hasta Tati:</l>
				<l n="">dumque subit primo Capitolia nubila fumo,</l>
				<l n="">rettulit hirsutis bracchia secta rubis,</l>
				<l n="">et sua Tarpeia residens ita fleuit ab arce</l>
				<l n="">uulnera, uicino non patienda Ioui:</l>
				<l n="">‘Ignes castrorum et Tatiae praetoria turmae</l>
				<l n="">et formosa oculis arma Sabina meis,</l>
				<l n="">o utinam ad uestros sedeam captiua Penates,</l>
				<l n="">dum captiua mei conspicer ora Tati!</l>
				<l n="">Romani montes, et montibus addita Roma,</l>
				<l n="">et ualeat probro Vesta pudenda meo:</l>
				<l n="">ille equus, ille meos in castra reponet amores,</l>
				<l n="">cui Tatius dextras collocat ipse iubas!</l>
				<l n="">quid mirum in patrios Scyllam saeuisse capillos,</l>
				<l n="">candidaque in saeuos inguina uersa canes?</l>
				<l n="">prodita quid mirum fraterni cornua monstri,</l>
				<l n="">cum patuit lecto stamine torta uia?</l>
				<l n="">quantum ego sum Ausoniis crimen factura puellis,</l>
				<l n="">improba uirgineo lecta ministra foco!</l>
				<l n="">Pallados exstinctos si quis mirabitur ignes,</l>
				<l n="">ignoscat: lacrimis spargitur ara meis.</l>
				<l n="">cras, ut rumor ait, tota pigrabitur urbe:</l>
				<l n="">tu cape spinosi rorida terga iugi.</l>
				<l n="">lubrica tota uia est et perfida: quippe tacentes</l>
				<l n="">fallaci celat limite semper aquas.</l>
				<l n="">o utinam magicae nossem cantamina Musae!</l>
				<l n="">haec quoque formoso lingua tulisset opem.</l>
				<l n="">te toga picta decet, non quem sine matris honore</l>
				<l n="">nutrit inhumanae dura papilla lupae.</l>
				<l n="">sin hospes patria metuar regina sub aula,</l>
				<l n="">dos tibi non humilis prodita Roma uenit.</l>
				<l n="">si minus, at raptae ne sint impune Sabinae,</l>
				<l n="">me rape et alterna lege repende uices!</l>
				<l n="">commissas acies ego possum soluere: nuptae</l>
				<l n="">uos medium palla foedus inite mea.</l>
				<l n="">adde Hymenaee modos, tubicen fera murmura conde:</l>
				<l n="">credite, uestra meus molliet arma torus.</l>
				<l n="">et iam quarta canit uenturam bucina lucem,</l>
				<l n="">ipsaque in Oceanum sidera lapsa cadunt.</l>
				<l n="">experiar somnum, de te mihi somnia quaeram:</l>
				<l n="">fac uenias oculis umbra benigna meis.’</l>
				<l n="">dixit, et incerto permisit bracchia somno,</l>
				<l n="">nescia se furiis accubuisse nouis.</l>
				<l n="">nam Vesta, Iliacae felix tutela fauillae,</l>
				<l n="">culpam alit et plures condit in ossa faces.</l>
				<l n="">illa ruit, qualis celerem prope Thermodonta</l>
				<l n="">Strymonis abscisso pectus aperta sinu.</l>
				<l n="">urbi festus erat (dixere Parilia patres),</l>
				<l n="">hic primus coepit moenibus esse dies,</l>
				<l n="">annua pastorum conuiuia, lusus in urbe,</l>
				<l n="">cum pagana madent fercula lautitiis,</l>
				<l n="">cumque super raros faeni flammantis aceruos</l>
				<l n="">traicit immundos ebria turba pedes.</l>
				<l n="">Romulus excubias decreuit in otia solui</l>
				<l n="">atque intermissa castra silere tuba.</l>
				<l n="">hoc Tarpeia suum tempus rata conuenit hostem:</l>
				<l n="">pacta ligat, pactis ipsa futura comes.</l>
				<l n="">†mons erat ascensu dubius festoque remissus†</l>
				<l n="">nec mora, uocales occupat ense canes.</l>
				<l n="">omnia praebebant somnos: sed Iuppiter unus</l>
				<l n="">decreuit poenis inuigilare suis.</l>
				<l n="">prodiderat portaeque fidem patriamque iacentem,</l>
				<l n="">nubendique petit, quem uelit, ipsa diem.</l>
				<l n="">at Tatius (neque enim sceleri dedit hostis honorem)</l>
				<l n="">‘Nube’ ait ‘et regni scande cubile mei!’</l>
				<l n="">dixit, et ingestis comitum super obruit armis.</l>
				<l n="">haec, uirgo, officiis dos erat apta tuis.</l>
				<l n="">a duce Tarpeia mons est cognomen adeptus:</l>
				<l n="">o uigil, iniustae praemia sortis habes.</l>
			</div>

			<div type="poem" n="5">
				<l n="">TERRA tuum spinis obducat, lena, sepulcrum,</l>
				<l n="">et tua, quod non uis, sentiat umbra sitim;</l>
				<l n="">nec sedeant cineri Manes, et Cerberus ultor</l>
				<l n="">turpia ieiuno terreat ossa sono!</l>
				<l n="">docta uel Hippolytum Veneri mollire negantem,</l>
				<l n="">concordique toro pessima semper auis,</l>
				<l n="">Penelopen quoque neglecto rumore mariti</l>
				<l n="">nubere lasciuo cogeret Antinoo.</l>
				<l n="">illa uelit, poterit magnes non ducere ferrum,</l>
				<l n="">et uolucris nidis esse nouerca suis.</l>
				<l n="">quippe et, Collinas ad fossam mouerit herbas,</l>
				<l n="">stantia currenti diluerentur aqua.</l>
				<l n="">audax cantatae leges imponere lunae</l>
				<l n="">et sua nocturno fallere terga lupo,</l>
				<l n="">posset ut intentos astu caecare maritos,</l>
				<l n="">cornicum immeritas eruit ungue genas;</l>
				<l n="">consuluitque striges nostro de sanguine, et in me</l>
				<l n="">hippomanes fetae semina legit equae.</l>
				<l n="">†exorabat opus uerbis ceu blanda perure</l>
				<l n="">saxosamque ferat sedula culpa uiam†:</l>
				<l n="">‘Si te Eoa Dorozantum iuuat aurea ripa,</l>
				<l n="">et quae sub Tyria concha superbit aqua,</l>
				<l n="">Eurypylisque placet Coae textura Mineruae,</l>
				<l n="">sectaque ab Attalicis putria signa toris,</l>
				<l n="">seu quae palmiferae mittunt uenalia Thebae,</l>
				<l n="">murreaque in Parthis pocula cocta focis;</l>
				<l n="">sperne fidem, prouolue deos, mendacia uincant,</l>
				<l n="">frange et damnosae iura pudicitiae!</l>
				<l n="">et simulare uirum pretium facit: utere causis!</l>
				<l n="">maior dilata nocte recurret amor.</l>
				<l n="">si tibi forte comas uexauerit, utilis ira:</l>
				<l n="">postmodo mercata pace premendus erit.</l>
				<l n="">denique ubi amplexu Venerem promiseris empto,</l>
				<l n="">fac simules puros Isidis esse dies.</l>
				<l n="">ingerat Apriles Iole tibi, tundat Amycle</l>
				<l n="">natalem Mais Idibus esse tuum.</l>
				<l n="">supplex ille sedet—posita tu scribe cathedra</l>
				<l n="">quidlibet: has artes si pauet ille, tenes!</l>
				<l n="">semper habe morsus circa tua colla recentes,</l>
				<l n="">dentibus alterius quos putet esse datos.</l>
				<l n="">nec te Medeae delectent probra sequacis</l>
				<l n="">(nempe tulit fastus ausa rogare prior),</l>
				<l n="">sed potius mundi Thais pretiosa Menandri,</l>
				<l n="">cum ferit astutos comica moecha Getas.</l>
				<l n="">in mores te uerte uiri: si cantica iactat,</l>
				<l n="">i comes et uoces ebria iunge tuas.</l>
				<l n="">ianitor ad dantes uigilet: si pulset inanis,</l>
				<l n="">surdus in obductam somniet usque seram.</l>
				<l n="">nec tibi displiceat miles non factus amori,</l>
				<l n="">nauta nec attrita si ferat aera manu,</l>
				<l n="">aut quorum titulus per barbara colla pependit,</l>
				<l n="">cretati medio cum saluere foro.</l>
				<l n="">aurum spectato, non quae manus afferat aurum!</l>
				<l n="">uersibus auditis quid nisi uerba feres?</l>
				<l n="">[quid iuuat ornato procedere, uita, capillo</l>
				<l n="">et tenues Coa ueste movere sinus?]</l>
				<l n="">qui uersus, Coae dederit nec munera uestis,</l>
				<l n="">istius tibi sit surda sine arte lyra.</l>
				<l n="">dum uernat sanguis, dum rugis integer annus,</l>
				<l n="">utere, ne quid cras libet ab ore dies!</l>
				<l n="">uidi ego odorati uictura rosaria Paesti</l>
				<l n="">sub matutino cocta iacere Noto.’</l>
				<l n="">his animum nostrae dum uersat Acanthis amicae,</l>
				<l n="">per tenuem ossa mihi sunt numerata cutem.</l>
				<l n="">sed cape torquatae, Venus o regina, columbae</l>
				<l n="">ob meritum ante tuos guttura secta focos.</l>
				<l n="">uidi ego rugoso tussim concrescere collo,</l>
				<l n="">sputaque per dentes ire cruenta cauos,</l>
				<l n="">atque animam in tegetes putrem exspirare paternas:</l>
				<l n="">horruit algenti pergula curta foco.</l>
				<l n="">exsequiae fuerant rari furtiua capilli</l>
				<l n="">uincula et immundo pallida mitra situ,</l>
				<l n="">et canis, in nostros nimis experrecta dolores,</l>
				<l n="">cum fallenda meo pollice clatra forent.</l>
				<l n="">sit tumulus lenae curto uetus amphora collo:</l>
				<l n="">urgeat hunc supra uis, caprifice, tua.</l>
				<l n="">quisquis amas, scabris hoc bustum caedite saxis,</l>
				<l n="">mixtaque cum saxis addite uerba mala!</l>
			</div>

			<div type="poem" n="6">
				<l n="">SACRA facit uates: sint ora fauentia sacris,</l>
				<l n="">et cadat ante meos icta iuuenca focos.</l>
				<l n="">serta Philiteis certet Romana corymbis,</l>
				<l n="">et Cyrenaeas urna ministret aquas.</l>
				<l n="">costum molle date et blandi mihi turis honores,</l>
				<l n="">terque focum circa laneus orbis eat.</l>
				<l n="">spargite me lymphis, carmenque recentibus aris</l>
				<l n="">tibia Mygdoniis libet eburna cadis.</l>
				<l n="">ite procul fraudes, alio sint aere noxae:</l>
				<l n="">pura nouum uati laurea mollit iter.</l>
				<l n="">Musa, Palatini referemus Apollinis aedem:</l>
				<l n="">res est, Calliope, digna fauore tuo.</l>
				<l n="">Caesaris in nomen ducuntur carmina: Caesar</l>
				<l n="">dum canitur, quaeso, Iuppiter ipse uaces.</l>
				<l n="">est Phoebi fugiens Athamana ad litora portus,</l>
				<l n="">qua sinus Ioniae murmura condit aquae,</l>
				<l n="">Actia Iuleae pelagus monumenta carinae,</l>
				<l n="">nautarum uotis non operosa uia.</l>
				<l n="">huc mundi coiere manus: stetit aequore moles</l>
				<l n="">pinea, nec remis aequa fauebat auis.</l>
				<l n="">altera classis erat Teucro damnata Quirino,</l>
				<l n="">pilaque feminea turpiter acta manu:</l>
				<l n="">hinc Augusta ratis plenis Iouis omine uelis,</l>
				<l n="">signaque iam patriae uincere docta suae.</l>
				<l n="">tandem aciem geminos Nereus lunarat in arcus,</l>
				<l n="">armorum et radiis picta tremebat aqua,</l>
				<l n="">cum Phoebus linquens stantem se uindice Delon</l>
				<l n="">(nam tulit iratos mobilis una Notos)</l>
				<l n="">astitit Augusti puppim super, et noua flamma</l>
				<l n="">luxit in obliquam ter sinuata facem.</l>
				<l n="">non ille attulerat crines in colla solutos</l>
				<l n="">aut testudineae carmen inerme lyrae,</l>
				<l n="">sed quali aspexit Pelopeum Agamemnona uultu,</l>
				<l n="">egessitque auidis Dorica castra rogis,</l>
				<l n="">aut qualis flexos soluit Pythona per orbes</l>
				<l n="">serpentem, imbelles quem timuere deae.</l>
				<l n="">mox ait ‘O Longa mundi seruator ab Alba,</l>
				<l n="">Auguste, Hectoreis cognite maior auis,</l>
				<l n="">uince mari: iam terra tua est: tibi militat arcus</l>
				<l n="">et fauet ex umeris hoc onus omne meis.</l>
				<l n="">solue metu patriam, quae nunc te uindice freta</l>
				<l n="">imposuit prorae publica uota tuae.</l>
				<l n="">quam nisi defendes, murorum Romulus augur</l>
				<l n="">ire Palatinas non bene uidit aues.</l>
				<l n="">et nimium remis audent prope: turpe Latinis</l>
				<l n="">principe te fluctus regia uela pati.</l>
				<l n="">nec te, quod classis centenis remiget alis,</l>
				<l n="">terreat: inuito labitur illa mari:</l>
				<l n="">quotque uehunt prorae Centaurica saxa minantes,</l>
				<l n="">tigna caua et pictos experiere metus.</l>
				<l n="">frangit et attollit uires in milite causa;</l>
				<l n="">quae nisi iusta subest, excutit arma pudor.</l>
				<l n="">tempus adest, committe rates: ego temporis auctor</l>
				<l n="">ducam laurigera Iulia rostra manu.’</l>
				<l n="">dixerat, et pharetrae pondus consumit in arcus:</l>
				<l n="">proxima post arcus Caesaris hasta fuit.</l>
				<l n="">uincit Roma fide Phoebi: dat femina poenas:</l>
				<l n="">sceptra per Ionias fracta uehuntur aquas.</l>
				<l n="">at pater Idalio miratur Caesar ab astro:</l>
				<l n="">‘Sum deus; est nostri sanguinis ista fides.’</l>
				<l n="">prosequitur cantu Triton, omnesque marinae</l>
				<l n="">plauserunt circa libera signa deae.</l>
				<l n="">illa petit Nilum cumba male nixa fugaci,</l>
				<l n="">hoc unum, iusso non moritura die.</l>
				<l n="">di melius! quantus mulier foret una triumphus,</l>
				<l n="">ductus erat per quas ante Iugurtha uias!</l>
				<l n="">Actius hinc traxit Phoebus monumenta, quod eius</l>
				<l n="">una decem uicit missa sagitta rates.</l>
				<l n="">bella satis cecini: citharam iam poscit Apollo</l>
				<l n="">uictor et ad placidos exuit arma choros.</l>
				<l n="">candida nunc molli subeant conuiuia luco;</l>
				<l n="">blanditiaeque fluant per mea colla rosae,</l>
				<l n="">uinaque fundantur prelis elisa Falernis,</l>
				<l n="">perque lauet nostras spica Cilissa comas.</l>
				<l n="">ingenium potis irritet Musa poetis:</l>
				<l n="">Bacche, soles Phoebo fertilis esse tuo.</l>
				<l n="">ille paludosos memoret seruire Sygambros,</l>
				<l n="">Cepheam hic Meroen fuscaque regna canat,</l>
				<l n="">hic referat sero confessum foedere Parthum:</l>
				<l n="">‘Reddat signa Remi, mox dabit ipse sua:</l>
				<l n="">siue aliquid pharetris Augustus parcet Eois,</l>
				<l n="">differat in pueros ista tropaea suos.</l>
				<l n="">gaude, Crasse, nigras si quid sapis inter harenas:</l>
				<l n="">ire per Euphraten ad tua busta licet.’</l>
				<l n="">sic noctem patera, sic ducam carmine, donec</l>
				<l n="">iniciat radios in mea uina dies.</l>
			</div>

			<div type="poem" n="7">
				<l n="">SVNT aliquid Manes: letum non omnia finit,</l>
				<l n="">luridaque euictos effugit umbra rogos.</l>
				<l n="">Cynthia namque meo uisa est incumbere fulcro,</l>
				<l n="">murmur ad extremae nuper humata uiae,</l>
				<l n="">cum mihi somnus ab exsequiis penderet amoris,</l>
				<l n="">et quererer lecti frigida regna mei.</l>
				<l n="">eosdem habuit secum quibus est elata capillis,</l>
				<l n="">eosdem oculos: lateri uestis adusta fuit,</l>
				<l n="">et solitum digito beryllon adederat ignis,</l>
				<l n="">summaque Lethaeus triuerat ora liquor.</l>
				<l n="">spirantisque animos et uocem misit: at illi</l>
				<l n="">pollicibus fragiles increpuere manus:</l>
				<l n="">‘Perfide nec cuiquam melior sperande puellae,</l>
				<l n="">in te iam uires somnus habere potest?</l>
				<l n="">iamne tibi exciderunt uigilacis furta Suburae</l>
				<l n="">et mea nocturnis trita fenestra dolis?</l>
				<l n="">per quam demisso quotiens tibi fune pependi,</l>
				<l n="">alterna ueniens in tua colla manu!</l>
				<l n="">saepe Venus triuio commissa est, pectore mixto</l>
				<l n="">fecerunt tepidas pallia nostra uias.</l>
				<l n="">foederis heu taciti, cuius fallacia uerba</l>
				<l n="">non audituri diripuere Noti.</l>
				<l n="">at mihi non oculos quisquam inclamauit eunti:</l>
				<l n="">unum impetrassem te reuocante diem:</l>
				<l n="">nec crepuit fissa me propter harundine custos,</l>
				<l n="">laesit et obiectum tegula curta caput.</l>
				<l n="">denique quis nostro curuum te funere uidit,</l>
				<l n="">atram quis lacrimis incaluisse togam?</l>
				<l n="">si piguit portas ultra procedere, at illuc</l>
				<l n="">iussisses lectum lentius ire meum.</l>
				<l n="">cur uentos non ipse rogis, ingrate, petisti?</l>
				<l n="">cur nardo flammae non oluere meae?</l>
				<l n="">hoc etiam graue erat, nulla mercede hyacinthos</l>
				<l n="">inicere et fracto busta piare cado.</l>
				<l n="">Lygdamus uratur, candescat lamina uernae:</l>
				<l n="">sensi ego, cum insidiis pallida uina bibi.</l>
				<l n="">at Nomas arcanas tollat uersuta saliuas:</l>
				<l n="">dicet damnatas ignea testa manus.</l>
				<l n="">quae modo per uiles inspecta est publica noctes,</l>
				<l n="">haec nunc aurata cyclade signat humum,</l>
				<l n="">et grauiora rependit iniquis pensa quasillis,</l>
				<l n="">garrula de facie si qua locuta mea est;</l>
				<l n="">nostraque quod Petale tulit ad monumenta coronas,</l>
				<l n="">codicis immundi uincula sentit anus;</l>
				<l n="">caeditur et Lalage tortis suspensa capillis,</l>
				<l n="">per nomen quoniam est ausa rogare meum.</l>
				<l n="">te patiente meae conflauit imaginis aurum,</l>
				<l n="">ardente e nostro dotem habitura rogo.</l>
				<l n="">non tamen insector, quamuis mereare, Properti:</l>
				<l n="">longa mea in libris regna fuere tuis.</l>
				<l n="">iuro ego Fatorum nulli reuolubile carmen,</l>
				<l n="">tergeminusque canis sic mihi molle sonet,</l>
				<l n="">me seruasse fidem. si fallo, uipera nostris</l>
				<l n="">sibilet in tumulis et super ossa cubet.</l>
				<l n="">nam gemina est sedes turpem sortita per amnem,</l>
				<l n="">turbaque diuersa remigat omnis aqua.</l>
				<l n="">una Clytaemestrae stuprum uehit, altera Cressae</l>
				<l n="">portat mentitae lignea monstra bouis;</l>
				<l n="">ecce coronato pars altera rapta phaselo,</l>
				<l n="">mulcet ubi Elysias aura beata rosas,</l>
				<l n="">qua numerosa fides, quaque aera rotunda Cybebes</l>
				<l n="">mitratisque sonant Lydia plectra choris.</l>
				<l n="">Andromedeque et Hypermestre sine fraude maritae</l>
				<l n="">narrant historias, pectora nota, suas:</l>
				<l n="">haec sua maternis queritur liuere catenis</l>
				<l n="">bracchia nec meritas frigida saxa manus;</l>
				<l n="">narrat Hypermestre magnum ausas esse sorores,</l>
				<l n="">in scelus hoc animum non ualuisse suum.</l>
				<l n="">sic mortis lacrimis uitae sanamus amores :</l>
				<l n="">celo ego perfidiae crimina multa tuae.</l>
				<l n="">sed tibi nunc mandata damus, si forte moueris,</l>
				<l n="">si te non totum Chloridos herba tenet:</l>
				<l n="">nutrix in tremulis ne quid desideret annis</l>
				<l n="">Parthenie: potuit, nec tibi auara fuit.</l>
				<l n="">deliciaeque meae Latris, cui nomen ab usu est,</l>
				<l n="">ne speculum dominae porrigat illa nouae.</l>
				<l n="">et quoscumque meo fecisti nomine uersus,</l>
				<l n="">ure mihi: laudes desine habere meas.</l>
				<l n="">pelle hederam tumulo, mihi quae pugnante corymbo</l>
				<l n="">mollia contortis alligat ossa comis.</l>
				<l n="">ramosis Anio qua pomifer incubat aruis,</l>
				<l n="">et numquam Herculeo numine pallet ebur,</l>
				<l n="">hic carmen media dignum me scribe columna,</l>
				<l n="">sed breue, quod currens uector ab urbe legat:</l>
				<l n="">‘HIC TIBVRTINA IACET AVREA CYNTHIA TERRA:</l>
				<l n="">ACCESSIT RIPAE LAVS, ANIENE, TVAE.'</l>
				<l n="">nec tu sperne piis uenientia somnia portis:</l>
				<l n="">cum pia uenerunt somnia, pondus habent.</l>
				<l n="">nocte uagae ferimur, nox clausas liberat umbras,</l>
				<l n="">errat et abiecta Cerberus ipse sera.</l>
				<l n="">luce iubent leges Lethaea ad stagna reuerti:</l>
				<l n="">nos uehimur, uectum nauta recenset onus.</l>
				<l n="">nunc te possideant aliae: mox sola tenebo:</l>
				<l n="">mecum eris, et mixtis ossibus ossa teram.’</l>
				<l n="">haec postquam querula mecum sub lite peregit,</l>
				<l n="">inter complexus excidit umbra meos.</l>
			</div>

			<div type="poem" n="8">
				<l n="">DISCE, quid Esquilias hac nocte fugarit aquosas,</l>
				<l n="">cum uicina nouis turba cucurrit agris;</l>
				<l n="">turpis in arcana sonuit cum rixa taberna—</l>
				<l n="">si sine me, famae non sine labe meae.</l>
				<l n="">Lanuuium annosi uetus est tutela draconis—</l>
				<l n="">hic tibi tam rarae non perit hora morae—</l>
				<l n="">qua sacer abripitur caeco descensus hiatu,</l>
				<l n="">qua penetrat (uirgo, tale iter omne caue!)</l>
				<l n="">ieiuni serpentis honos, cum pabula poscit</l>
				<l n="">annua et ex ima sibila torquet humo.</l>
				<l n="">talia demissae pallent ad sacra puellae,</l>
				<l n="">cum temere anguino creditur ore manus.</l>
				<l n="">ille sibi admotas a uirgine corripit escas:</l>
				<l n="">uirginis in palmis ipsa canistra tremunt.</l>
				<l n="">si fuerint castae, redeunt in colla parentum,</l>
				<l n="">clamantque agricolae ‘Fertilis annus erit.'</l>
				<l n="">huc mea detonsis auecta est Cynthia mannis:</l>
				<l n="">causa fuit Iuno, sed mage causa Venus.</l>
				<l n="">Appia, dic quaeso, quantum te teste triumphum</l>
				<l n="">egerit effusis per tua saxa rotis.</l>
				<l n="">spectaclum ipsa sedens primo temone pependit,</l>
				<l n="">ausa per impuros frena mouere locos.</l>
				<l n="">serica nam taceo uulsi carpenta nepotis</l>
				<l n="">atque armillatos colla Molossa canes,</l>
				<l n="">qui dabit immundae uenalia fata saginae,</l>
				<l n="">uincet ubi erasas barba pudenda genas.</l>
				<l n="">cum fieret nostro totiens iniuria lecto,</l>
				<l n="">mutato uolui castra mouere toro.</l>
				<l n="">Phyllis Auentinae quaedam est uicina Dianae,</l>
				<l n="">sobria grata parum: cum bibit, omne decet.</l>
				<l n="">altera Tarpeios est inter Teia lucos,</l>
				<l n="">candida, sed potae non satis unus erit.</l>
				<l n="">his ego constitui noctem lenire uocatis,</l>
				<l n="">et Venere ignota furta nouare mea.</l>
				<l n="">unus erat tribus in secreta lectulus herba.</l>
				<l n="">quaeris concubitus? inter utramque fui.</l>
				<l n="">Lygdamus ad cyathos, uitrique aestiua supellex</l>
				<l n="">et Methymnaei Graeca saliua meri.</l>
				<l n="">Nile, tuus tibicen erat, crotalistria Phyllis,</l>
				<l n="">et facilis spargi munda sine arte rosa,</l>
				<l n="">Magnus et ipse suos breuiter concretus in artus</l>
				<l n="">iactabat truncas ad caua buxa manus.</l>
				<l n="">sed neque suppletis constabat flamma lucernis,</l>
				<l n="">reccidit inque suos mensa supina pedes.</l>
				<l n="">me quoque per talos Venerem quaerente secundos</l>
				<l n="">semper damnosi subsiluere canes.</l>
				<l n="">cantabant surdo, nudabant pectora caeco:</l>
				<l n="">Lanuuii ad portas, ei mihi, solus eram;</l>
				<l n="">cum subito rauci sonuerunt cardine postes,</l>
				<l n="">et leuia ad primos murmura facta Lares.</l>
				<l n="">nec mora, cum totas resupinat Cynthia ualuas,</l>
				<l n="">non operosa comis, sed furibunda decens.</l>
				<l n="">pocula mi digitos inter cecidere remissos,</l>
				<l n="">palluerantque ipso labra soluta mero.</l>
				<l n="">fulminat illa oculis et, quantum femina, saeuit,</l>
				<l n="">spectaclum capta nec minus urbe fuit.</l>
				<l n="">Phyllidos iratos in uultum conicit ungues:</l>
				<l n="">territa uicinas Teia clamat aquas.</l>
				<l n="">lumina sopitos turbant elata Quirites,</l>
				<l n="">omnis et insana semita nocte sonat.</l>
				<l n="">illas direptisque comis tunicisque solutis</l>
				<l n="">excipit obscurae prima taberna uiae.</l>
				<l n="">Cynthia gaudet in exuuiis uictrixque recurrit</l>
				<l n="">et mea peruersa sauciat ora manu,</l>
				<l n="">imponitque notam collo morsuque cruentat,</l>
				<l n="">praecipueque oculos, qui meruere, ferit.</l>
				<l n="">atque ubi iam nostris lassauit bracchia plagis,</l>
				<l n="">Lygdamus ad plutei fulcra sinistra latens</l>
				<l n="">eruitur, geniumque meum protractus adorat.</l>
				<l n="">Lygdame, nil potui: tecum ego captus eram.</l>
				<l n="">supplicibus palmis tum demum ad foedera ueni,</l>
				<l n="">cum uix tangendos praebuit illa pedes,</l>
				<l n="">atque ait ‘Admissae si uis me ignoscere culpae,</l>
				<l n="">accipe, quae nostrae formula legis erit.</l>
				<l n="">tu neque Pompeia spatiabere cultus in umbra,</l>
				<l n="">nec cum lasciuum sternet harena Forum.</l>
				<l n="">colla caue inflectas ad summum obliqua theatrum,</l>
				<l n="">aut lectica tuae se det aperta morae.</l>
				<l n="">Lygdamus in primis, omnis mihi causa querelae,</l>
				<l n="">ueneat et pedibus uincula bina trahat.’</l>
				<l n="">indixit legem: respondi ego ‘Legibus utar.’</l>
				<l n="">riserat imperio facta superba dato.</l>
				<l n="">dein quemcumque locum externae tetigere puellae,</l>
				<l n="">suffiit, at pura limina tergit aqua,</l>
				<l n="">imperat et totas iterum mutare lacernas,</l>
				<l n="">terque meum tetigit sulpuris igne caput.</l>
				<l n="">atque ita mutato per singula pallia lecto</l>
				<l n="">respondi, et toto soluimus arma toro.</l>
			</div>

			<div type="poem" n="9">
				<l n="">AMPHITRYONIADES qua tempestate iuuencos</l>
				<l n="">egerat a stabulis, o Erythea, tuis,</l>
				<l n="">uenit ad inuictos pecorosa Palatia montes,</l>
				<l n="">et statuit fessos fessus et ipse boues,</l>
				<l n="">qua Velabra suo stagnabant flumine quoque</l>
				<l n="">nauta per urbanas uelificabat aquas.</l>
				<l n="">sed non infido manserunt hospite Caco</l>
				<l n="">incolumes: furto polluit ille Iouem.</l>
				<l n="">incola Cacus erat, metuendo raptor ab antro,</l>
				<l n="">per tria partitos qui dabat ora sonos.</l>
				<l n="">hic, ne certa forent manifestae signa rapinae,</l>
				<l n="">auersos cauda traxit in antra boues,</l>
				<l n="">nec sine teste deo: furem sonuere iuuenci,</l>
				<l n="">furis et implacidas diruit ira fores.</l>
				<l n="">Maenalio iacuit pulsus tria tempora ramo</l>
				<l n="">Cacus, et Alcides sic ait: ‘Ite boues,</l>
				<l n="">Herculis ite boues, nostrae labor ultime clauae,</l>
				<l n="">bis mihi quaesitae, bis mea praeda, boues,</l>
				<l n="">aruaque mugitu sancite Bouaria longo:</l>
				<l n="">nobile erit Romae pascua uestra Forum.’</l>
				<l n="">dixerat, et sicco torquet sitis ora palato,</l>
				<l n="">terraque non ullas feta ministrat aquas.</l>
				<l n="">sed procul inclusas audit ridere puellas,</l>
				<l n="">lucus ubi umbroso fecerat orbe nemus,</l>
				<l n="">femineae loca clausa deae fontesque piandos,</l>
				<l n="">impune et nullis sacra retecta uiris.</l>
				<l n="">deuia puniceae uelabant limina uittae,</l>
				<l n="">putris odorato luxerat igne casa,</l>
				<l n="">populus et longis ornabat frondibus aedem,</l>
				<l n="">multaque cantantes umbra tegebat aues.</l>
				<l n="">huc ruit in siccam congesta puluere barbam,</l>
				<l n="">et iacit ante fores uerba minora deo:</l>
				<l n="">‘Vos precor, o luci sacro quae luditis antro,</l>
				<l n="">pandite defessis hospita fana uiris.</l>
				<l n="">fontis egens erro circaque sonantia lymphis,</l>
				<l n="">et caua succepto flumine palma sat est.</l>
				<l n="">audistisne aliquem, tergo qui sustulit orbem?</l>
				<l n="">ille ego sum: Alciden terra recepta uocat.</l>
				<l n="">quis facta Herculeae non audit fortia clauae</l>
				<l n="">et numquam ad uastas irrita tela feras,</l>
				<l n="">atque uni Stygias homini luxisse tenebras?</l>
				<l n="">[accipit: haec fesso uix mihi terra patet.]</l>
				<l n="">quodsi Iunoni sacrum faceretis amarae,</l>
				<l n="">non clausisset aquas ipsa nouerca suas.</l>
				<l n="">sin aliquem uultusque meus saetaeque leonis</l>
				<l n="">terrent et Libyco sole perusta coma,</l>
				<l n="">idem ego Sidonia feci seruilia palla</l>
				<l n="">officia et Lydo pensa diurna colo,</l>
				<l n="">mollis et hirsutum cepit mihi fascia pectus,</l>
				<l n="">et manibus duris apta puella fui.'</l>
				<l n="">talibus Alcides; at talibus alma sacerdos,</l>
				<l n="">puniceo canas stamine uincta comas:</l>
				<l n="">‘Parce oculis, hospes, lucoque abscede uerendo;</l>
				<l n="">cede agedum et tuta limina linque fuga.</l>
				<l n="">interdicta uiris metuenda lege piatur,</l>
				<l n="">quae se summota uindicat ara casa.</l>
				<l n="">magno Tiresias aspexit Pallada uates,</l>
				<l n="">fortia dum posita Gorgone membra lauat.</l>
				<l n="">di tibi dent alios fontes: haec lympha puellis</l>
				<l n="">auia secreti limitis una fluit.'</l>
				<l n="">sic anus: ille umeris postes concussit opacos,</l>
				<l n="">nec tulit iratam ianua clausa sitim.</l>
				<l n="">at postquam exhausto iam flumine uicerat aestum,</l>
				<l n="">ponit uix siccis tristia iura labris:</l>
				<l n="">‘Angulus hic mundi nunc me mea fata trahentem</l>
				<l n="">accipit: haec fesso uix mihi terra patet.</l>
				<l n="">Maxima quae gregibus deuota est Ara repertis,</l>
				<l n="">ara per has’ inquit ‘maxima facta manus,</l>
				<l n="">haec nullis umquam pateat ueneranda puellis,</l>
				<l n="">Herculea aeternum nec sit inulta sitis.'</l>
				<l n="">hunc, quoniam manibus purgatum sanxerat orbem,</l>
				<l n="">sic Sancum Tatiae composuere Cures.</l>
				<l n="">Sance pater salue, cui iam fauet aspera Iuno:</l>
				<l n="">Sance, uelis libro dexter inesse meo.</l>
			</div>

			<div type="poem" n="10">
				<l n="">NVNC Iouis incipiam causas aperire Feretri</l>
				<l n="">armaque de ducibus trina recepta tribus.</l>
				<l n="">magnum iter ascendo, sed dat mihi gloria uires:</l>
				<l n="">non iuuat e facili lecta corona iugo.</l>
				<l n="">imbuis exemplum primae tu, Romule, palmae</l>
				<l n="">huius, et exuuio plenus ab hoste redis,</l>
				<l n="">tempore quo portas Caeninum Acrona petentem</l>
				<l n="">uictor in euersum cuspide fundis equum.</l>
				<l n="">Acron Herculeus Caenina ductor ab arce,</l>
				<l n="">Roma, tuis quondam finibus horror erat.</l>
				<l n="">hic spolia ex umeris ausus sperare Quirini</l>
				<l n="">ipse dedit, sed non sanguine sicca suo.</l>
				<l n="">hunc uidet ante cauas librantem spicula turres</l>
				<l n="">Romulus et uotis occupat ante ratis:</l>
				<l n="">‘Iuppiter, haec hodie tibi uictima corruet Acron.'</l>
				<l n="">uouerat, et spolium corruit ille Ioui.</l>
				<l n="">urbis uirtutisque parens sic uincere sueuit,</l>
				<l n="">qui tulit a parco frigida castra lare.</l>
				<l n="">idem eques et frenis, idem fuit aptus aratris,</l>
				<l n="">nec galea hirsuta compta lupina iuba.</l>
				<l n="">picta neque inducto fulgebat parma pyropo:</l>
				<l n="">praebebant caesi baltea lenta boues.</l>
				<l n="">necdum ultra Tiberim belli sonus, ultima praeda</l>
				<l n="">Nomentum et captae iugera terna Corae.</l>
				<l n="">Cossus at insequitur Veientis caede Tolumni,</l>
				<l n="">uincere cum Veios posse laboris erat;</l>
				<l n="">heu Veii ueteres! et uos tum regna fuistis,</l>
				<l n="">et uestro posita est aurea sella foro:</l>
				<l n="">nunc intra muros pastoris bucina lenti</l>
				<l n="">cantat, et in uestris ossibus arua metunt.</l>
				<l n="">forte super portae dux Veius astitit arcem</l>
				<l n="">colloquiumque sua fretus ab urbe dedit:</l>
				<l n="">dumque aries murum cornu pulsabat aeno,</l>
				<l n="">uinea qua ductum longa tegebat opus,</l>
				<l n="">Cossus ait ‘Forti melius concurrere campo.'</l>
				<l n="">nec mora fit, plano sistit uterque gradum.</l>
				<l n="">di Latias iuuere manus, desecta Tolumni</l>
				<l n="">ceruix Romanos sanguine lauit equos.</l>
				<l n="">Claudius a Rheno traiectos arcuit hostes,</l>
				<l n="">Belgica cui uasti parma relata ducis</l>
				<l n="">Virdomari. genus hic Rheno iactabat ab ipso,</l>
				<l n="">mobilis e rectis fundere gaesa rotis.</l>
				<l n="">illi uirgatis iaculanti ante agmina bracis</l>
				<l n="">torquis ab incisa decidit unca gula.</l>
				<l n="">nunc spolia in templo tria condita: causa Feretri,</l>
				<l n="">omine quod certo dux ferit ense ducem;</l>
				<l n="">seu quia uicta suis umeris haec arma ferebant,</l>
				<l n="">hinc Feretri dicta est ara superba Iouis.</l>
			</div>

			<div type="poem" n="11">
				<l n="">DESINE, Paulle, meum lacrimis urgere sepulcrum:</l>
				<l n="">panditur ad nullas ianua nigra preces;</l>
				<l n="">cum semel infernas intrarunt funera leges,</l>
				<l n="">non exorato stant adamante uiae.</l>
				<l n="">te licet orantem fuscae deus audiat aulae:</l>
				<l n="">nempe tuas lacrimas litora surda bibent.</l>
				<l n="">uota mouent superos: ubi portitor aera recepit,</l>
				<l n="">obserat herbosos lurida porta rogos.</l>
				<l n="">sic maestae cecinere tubae, cum subdita nostrum</l>
				<l n="">detraheret lecto fax inimica caput.</l>
				<l n="">quid mihi coniugium Paulli, quid currus auorum</l>
				<l n="">profuit aut famae pignora tanta meae?</l>
				<l n="">non minus immites habuit Cornelia Parcas:</l>
				<l n="">et sum, quod digitis quinque legatur, onus.</l>
				<l n="">damnatae noctes et uos uada lenta paludes,</l>
				<l n="">et quaecumque meos implicat unda pedes,</l>
				<l n="">immatura licet, tamen huc non noxia ueni:</l>
				<l n="">det Pater hic umbrae mollia iura meae.</l>
				<l n="">aut si quis posita iudex sedet Aeacus urna,</l>
				<l n="">in mea sortita uindicet ossa pila:</l>
				<l n="">assideant fratres, iuxta et Minoida sellam</l>
				<l n="">Eumenidum intento turba seuera foro.</l>
				<l n="">Sisyphe, mole uaces; taceant Ixionis orbes;</l>
				<l n="">fallax Tantaleus corripiare liquor;</l>
				<l n="">Cerberus et nullas hodie petat improbus umbras;</l>
				<l n="">et iaceat tacita laxa catena sera.</l>
				<l n="">ipsa loquor pro me: si fallo, poena sororum</l>
				<l n="">infelix umeros urgeat urna meos.</l>
				<l n="">si cui fama fuit per auita tropaea decori,</l>
				<l n="">Afra Numantinos regna loquuntur auos:</l>
				<l n="">altera maternos exaequat turba Libones,</l>
				<l n="">et domus est titulis utraque fulta suis.</l>
				<l n="">mox, ubi iam facibus cessit praetexta maritis,</l>
				<l n="">uinxit et acceptas altera uitta comas,</l>
				<l n="">iungor, Paulle, tuo sic discessura cubili:</l>
				<l n="">in lapide hoc uni nupta fuisse legar.</l>
				<l n="">testor maiorum cineres tibi, Roma, colendos,</l>
				<l n="">sub quorum titulis, Africa, tunsa iaces,</l>
				<l n="">†et Persen proauo stimulantem pectus Achille,</l>
				<l n="">quique tuas proauo fregit Achille domos,†</l>
				<l n="">me neque censurae legem mollisse neque ulla</l>
				<l n="">labe mea uestros erubuisse focos.</l>
				<l n="">non fuit exuuiis tantis Cornelia damnum:</l>
				<l n="">quin et erat magnae pars imitanda domus.</l>
				<l n="">nec mea mutata est aetas, sine crimine tota est:</l>
				<l n="">uiximus insignes inter utramque facem.</l>
				<l n="">mi natura dedit leges a sanguine ductas,</l>
				<l n="">nec possis melior iudicis esse metu.</l>
				<l n="">quaelibet austeras de me ferat urna tabellas:</l>
				<l n="">turpior assessu non erit ulla meo,</l>
				<l n="">uel tu, quae tardam mouisti fune Cybeben,</l>
				<l n="">Claudia, turritae rara ministra deae,</l>
				<l n="">uel cuius, rasos cum Vesta reposceret ignes,</l>
				<l n="">exhibuit uiuos carbasus alba focos.</l>
				<l n="">nec te, dulce caput, mater Scribonia, laesi:</l>
				<l n="">in me mutatum quid nisi fata uelis?</l>
				<l n="">maternis laudor lacrimis urbisque querelis,</l>
				<l n="">defensa et gemitu Caesaris ossa mea.</l>
				<l n="">ille sua nata dignam uixisse sororem</l>
				<l n="">increpat, et lacrimas uidimus ire deo.</l>
				<l n="">et tamen emerui generosos uestis honores,</l>
				<l n="">nec mea de sterili facta rapina domo.</l>
				<l n="">tu, Lepide, et tu, Paulle, meum post fata leuamen,</l>
				<l n="">condita sunt uestro lumina nostra sinu.</l>
				<l n="">uidimus et fratrem sellam geminasse curulem;</l>
				<l n="">consul quo factus tempore, rapta soror.</l>
				<l n="">filia, tu specimen censurae nata paternae,</l>
				<l n="">fac teneas unum nos imitata uirum.</l>
				<l n="">et serie fulcite genus: mihi cumba uolenti</l>
				<l n="">soluitur aucturis tot mea facta meis.</l>
				<l n="">haec est feminei merces extrema triumphi,</l>
				<l n="">laudat ubi emeritum libera fama rogum.</l>
				<l n="">nunc tibi commendo communia pignora natos:</l>
				<l n="">haec cura et cineri spirat inusta meo.</l>
				<l n="">fungere maternis uicibus, pater: illa meorum</l>
				<l n="">omnis erit collo turba ferenda tuo.</l>
				<l n="">oscula cum dederis tua flentibus, adice matris:</l>
				<l n="">tota domus coepit nunc onus esse tuum.</l>
				<l n="">et si quid doliturus eris, sine testibus illis!</l>
				<l n="">cum uenient, siccis oscula falle genis!</l>
				<l n="">sat tibi sint noctes, quas de me, Paulle, fatiges,</l>
				<l n="">somniaque in faciem credita saepe meam:</l>
				<l n="">atque ubi secreto nostra ad simulacra loqueris,</l>
				<l n="">ut responsurae singula uerba iace.</l>
				<l n="">seu tamen adversum mutarit ianua lectum,</l>
				<l n="">sederit et nostro cauta nouerca toro,</l>
				<l n="">coniugium, pueri, laudate et ferte paternum:</l>
				<l n="">capta dabit uestris moribus illa manus.</l>
				<l n="">nec matrem laudate nimis: collata priori</l>
				<l n="">uertet in offensas libera uerba suas.</l>
				<l n="">seu memor ille mea contentus manserit umbra</l>
				<l n="">et tanti cineres duxerit esse meos,</l>
				<l n="">discite uenturam iam nunc sentire senectam,</l>
				<l n="">caelibis ad curas nec uacet ulla uia.</l>
				<l n="">quod mihi detractum est, uestros accedat ad annos:</l>
				<l n="">prole mea Paullum sic iuuet esse senem.</l>
				<l n="">et bene habet: numquam mater lugubria sumpsi;</l>
				<l n="">uenit in exsequias tota caterua meas.</l>
				<l n="">causa perorata est. flentes me surgite, testes,</l>
				<l n="">dum pretium uitae grata rependit humus.</l>
				<l n="">moribus et caelum patuit: sim digna merendo,</l>
				<l n="">cuius honoratis ossa uehantur auis.</l>
			</div>
		</div>
	</body>
</text>
</TEI>